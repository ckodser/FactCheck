[
    {
        "text": " بورس24 : شرکت مدیریت بین‌المللی همراه، جاده ریل دریا ( هیمکو ) پیشرفت پروژه ساخت بزرگترین اسکله بارگیری مواد فله معدنی به صورت مکانیزه در بندر شهید رجایی را در مردادماه ۱۴۰۳ بیش از ۱۱ درصد اعلام کرد.\nعملیات انجام شده:\nمطالعات پروژه، مطالعان ریلی ، متریال هندلینگ ، دریایی و اسکله ، سیویل ،مطالعات و طراحی پایه، مطالعات ریسک، تحویل زمین، دیوارکشی‌ها، تکمیل عملیات خاک برداری و خاک‌ریزی‌ها، احداث جاده‌های دسترسی و بسترسازی‌ها، خرید خدمات آب و برق.\nعملیات در حال انجام:\nآماده‌سازی محوطه استوک پایل‌ها، ساخت دایک استحصالی فاز و یک، خاکبرداری کریدور ریلی، احداث جاده و پل دسترسی به اسکله های موجود، برنامه ریزی آغاز ساخت اسکله ، روسازی بتنی.\nهدف گذاری کوتاه‌مدت:\nراه اندازی بخش خشکی با رویکرد پیش بارگذاری.\nیادآوری می‌شود با تحقق کامل طرح جامع فولاد در کشور، مواد معدنی و محصولات فولادی حجم بالایی را در بخش حمل‌ونقل به خود اختصاص می‌دهند. شرکت جاده ریل دریا (هیمکو) در جهت توسعه زیرساختهای لجستیک در این صنعت و به طور خاص، کاهش هزینه‌ها و ارتقاء سودآوری شرکتهای سهامدار خود فعالیت می‌کند.\nقرارگیری این ترمینال مواد معدنی که دارای یارد ریلی است در مجاورت یکی از مهمترین مراکز جذب و تولید بار کشور یعنی بندر شهید رجایی، ضرورت و پتانسیل بالایی جهت توسعه ریلی هیمکو ایجاد می‌کند.\nدسترسی ریلی و جاده‌ای به معادن بزرگ کشور، امکان استفاده از اسکله‌های موجود و بهره‌برداری زودهنگام از پایانه، قابلیت توسعه آتی طرح از جمله مزیت‌های اجرای این طرح به‌شمار می‌رود.\nافزایش ظرفیت ریلی و بندری مواد فله معدنی در منطقه بندرعباس و امکان ساماندهی انبارهای مواد فله از روش سنتی به مکانیزه و حذف آلایندگی‌های موجود برای بهبود محیط زیست نیز از پیامدهای مثبت طرح پایانه مکانیزه حمل و نقل مواد معدنی هیمکو خواهد بود.\nسهامداران این مجموعه را شرکت‌های: سرمایه‌گذاری توسعه معادن و فلزات، تجلی توسعه معادن و فلزات، معدنی و صنعتی گل گهر، معدنی و صنعتی چادرملو، گروه مدیریت سرمایه گذاری امید و سنگ آهن گهرزمین تشکیل می‌دهند.\n",
        "persian_date": "1403-05-29 09:41:00",
        "date": 1724060460000,
        "key": "ومعادن",
        "url": "https://www.bourse24.ir/news/297904/آخرین-خبرها-از-هیمکو---پیشرفت-پروژه-احداث-پایانه-مکانیزه-مواد-فله-معدنی-در-هرمزگان"
    },
    {
        "text": " بورس24 : در دورانی که تحت شدیدترین تحریم‌های تاریخ قرار داریم، اهمیت شرکت‌های دانش بنیان بیش از پیش نمود پیدا کرده و شرکت سرمایه گذاری توسعه معادن و فلزات به عنوان یکی از بزرگترین هلدینگ‌های معدنی و صنعتی کشور از این موضوع غافل نشده و به منظور بومی‌سازی دانش تولید کاتالیست و جلوگیری از خروج ارز از کشور، شرکت گسترش کاتالیست ایرانیان را تاسیس و راه اندازی کرد.\nشرکت گسترش کاتالیست ایرانیان در سال ۱۳۹۰ به منظور تولید کاتالیست‌های مورد نیاز صنعت پتروشیمی، فولاد، صنایع پالایشی و نفتی تشکیل شد؛ تا پیش از آن این محصولات کاملا وارداتی بودند اما اکنون با حضور شرکت‌های دانش بنیان همچون گسترش کاتالیست ایرانیان، فرآیند بومی‌سازی و تولید دانش فنی این محصولات در داخل کشور انجام می‌گیرد.\nبه طور کلی در حال حاضر حدود ۱۵۰ مدل کاتالیست در دنیا مصرف می‌شود که به دلیل وجود معادن و ذخایر غنی معدنی و نفتی در کشور، از مقدار یاد شده حدود ۱۰۰ مدل آن در ایران مورد استفاده قرار می‌گیرد و حدود ۹۲ مدل کاتالیست تاکنون در داخل به همت پژوهشگاه‌ها و دانشگاه‌ها و شرکت‌های دانش بنیان بومی‌سازی شده است.\nبرنامه بومی‌سازی و تجاری‌سازی دانش فنی سایر کاتالیست‌های مورد استفاده در صنایع به خصوص صنعت پتروشیمی‌کشور به جد توسط شرکت گسترش کاتالیست ایرانیان دنبال می‌شود تا کشور از واردات کاتالیست‌ها بی نیاز شود.\nدر گام بعدی، تولید کاتالیست‌هایی که در کشور مصرف ندارند اما؛ تقاضای جهانی خوبی دارند، در برنامه کاری و چشم انداز آتی این شرکت گنجانده شده است و در آینده‌ای نه چندان دور فرآیند تجاری‌سازی برای صادرات انجام خواهد گرفت و خط تولید آن در کشور راه اندازی خواهد شد.\nلازم به ذکر است که گردش مالی این صنعت در دنیا بسیار بالا است اما در ایران چندان جایگاهی ندارد؛ در سال ۲۰۲۲ از ۳۸ میلیارد دلار گردش مالی صنعت کاتالیست در دنیا سهم ایران فقط ۷۰۰ میلیون دلار بود که کمتر از نیمی از آن سهم تولید داخل بوده است. بنابراین، نیاز به توسعه این بخش از صنعت و بومی‌سازی آن به شدت احساس می‌شود تا ضمن کاهش وابستگی به منابع خارجی، به صادرات نیز بیندیشیم.\nبا حمایت‌های شرکت سرمایه گذاری توسعه معادن و فلزات که دارنده ۸۶ درصد از سهام شرکت گسترش کاتالیست ایرانیان است، سرمایه شرکت نسبت به بدو تاسیس ۱۰ برابر بیشتر شده و هم اکنون برای ۱۴۸ نفر به طور مستقیم اشتغال‌زایی شده و با توسعه این شرکت، طی دو سال آینده افراد بیشتری مشغول به فعالیت خواهند شد.\nدر بخش تولید حدود ۶۰۰ درصد نسبت به سه سال گذشته افزایش تولید رقم خورده و برنامه ریزی شده طی دو سال آینده نیز مجددا تولید تا دو برابر افزایش یابد. بدین منظور طرح‌های توسعه شرکت با هدف تولید صنعتی و تجاری‌سازی ۱۳ نوع کاتالیست مورد نیاز صنایع فولاد، نفت، گاز و پتروشیمی ‌با سرمایه ‌گذاری بیش از ۱۰ هزار میلیارد ریال در دست اقدام است.\nاز آن جایی که کاتالیست‌ها به ‌عنوان قلب تپنده واحدهای مختلف فولادی نقشی حیاتی در فرآیند تولید فولاد دارند، شرکت گسترش کاتالیست ایرانیان با دستیابی به دانش فنی تولید انواع کاتالیست‌های اسید سولفوریک و ریفورمینگ گام بلندی در بهبود فرایندها در این صنعت استراتژیک کشور برداشت. به علاوه از سال ۱۴۰۰ شرکت وارد باشگاه تولیدکنندگان کاتالیست احیای مستقیم آهن (DRI) شد.\nدر زمینه کاتالیست‌های صنایع فولاد چهار محصول کاتالیست‌های فعال در ۲ مدل، کاتالیست‌های نیمه فعال و کاتالیست خنثی و جاذب‌های اکسید روی در دو مدل رشته ‌ای و ستاره‌ ای را به تولید برساند. خطوط تولید نسل جدید کاتالیست‌های مورد نیاز فولادسازان و خط تولید نیترات نیکل با ظرفیت تولید سالانه ۳۵۰۰ تن به بهره برداری رسیده است.\nاز مهمترین محصولات شرکت در زمینه کاتالیست‌های صنایع نفت، گاز و پتروشیمی‌ می‌‌توان به ریفرمینگ اتوترمال متان، ریفرمینگ بخار متان، هیدروکراکینگ و جاذب حذف گوگرد اشاره کرد و همچنین دو کاتالیست نیز مرتبط با صنایع شیمیایی در سبد تولیدات این شرکت وجود دارد.\nدر سال ۱۴۰۲ با رشد ۲ برابری، یک میلیارد و ۶۳۹ میلیارد ریال درآمد عملیاتی عاید شرکت شد و سود خالص با افزایش ۱۶ درصدی، ۴۰۵ میلیارد ریال در حساب‌های شرکت ثبت گردید.\nشرکت گسترش کاتالیست ایرانیان یکی از بزرگ‌‌ترین تولیدکنندگان کاتالیست در کشور دارای مزیت‌های رقابتی همچون انتخاب مواد اولیه مناسب، طراحی ساختار نانو و میکرو برای افزایش سطح فعال و بهبود عملکرد، ارزیابی کارایی کاتالیست در واکنش‌های شیمیایی و انتخاب‌پذیری آن نسبت به محصولات مورد نظر، بررسی پایداری کاتالیست در شرایط عملیاتی مختلف و در برابر تغییرات دما و فشار، است و طرح‌های تولید ۱۳ نوع کاتالیست مورد نیاز صنایع پتروشیمی، سالن پخت و خردایش و پروژه احداث بزرگترین آزمایشگاه کاتالیست و عناصر خاکی نادر را در دست ساخت دارد و در آینده‌ای نه چندان دور به قطب تولید کاتالیست کشور تبدیل خواهد شد.\n",
        "persian_date": "1403-05-28 13:52:00",
        "date": 1723989120000,
        "key": "ومعادن",
        "url": "https://www.bourse24.ir/news/297852/کشف-فرمول-رشد-در-شرکت-گسترش-کاتالیست-ایرانیان"
    },
    {
        "text": " بورس24 : امروزه نقش و اهمیت صنایع فولادی در رشد و توسعه اقتصادی دنیا، بر هیچ کسی پوشیده نیست.\nتأمین زیرساخت ‌های کشور (پل ‌ها، سدها، ساختمان ‌ها، ریل ‌ها و …)، ایجاد اشتغال (مشاغل مرتبط با بهره‌ برداری از معادن، حمل و نقل، تولید فولاد، بازرگانی، آموزش، تهیه تجهیزات و ماشین آلات، مشاوره و به‌روزرسانی تجهیزات و خدمات پرسنلی و…)، درآمدزایی، صادرات و ارزآوری برای کشور، تقویت صنایع وابسته (خودروسازی، ماشین‌آلات، ساختمان، راه‌ سازی و …)، کمک به ثبات اقتصادی، کاهش وابستگی به واردات و خودکفایی، ایجاد اکوسیستم نوآورانه و کمک به توسعه فناوری، کاهش بیکاری، کاهش بزه‌کاری های اجتماعی، افزایش تولید، تقویت اقتصادهای محلی به خصوص در مناطق محروم، بهبود کیفیت زندگی آحاد جامعه، همگی تنها بخشی از مزایایی است که صنایع فولادی با خود به همراه می ‌آورند.\nبا این مقدمه و با توجه به نقش حیاتی صنعت فولاد در اقتصاد کشور در این مجال به معرفی یکی از شرکت ‌های زیرمجموعه هلدینگ سرمایه‌گذاری توسعه معادن و فلزات (ومعادن) با عنوان شرکت «صنایع فولاد کردستان» می‌پردازیم.\nپرچمدار توسعه معدنی و صنعتی در غرب کشور\nشرکت صنایع فولاد کردستان در سال ۱۳۹۷ در راستای اجرای تکمیل زنجیره فولاد در استان کردستان با محوریت ایمیدرو تأسیس شد و با ورود هلدینگ سرمایه‌گذاری توسعه معادن و فلزات، روند اجرای پروژه‌های شرکت، شتاب بیشتری گرفت. احداث کارخانه احیا مستقیم با ظرفیت تولید سالیانه یک میلیون و ۶۰۰ هزار تن آهن اسفنجی در شهرستان بیجار و احداث کارخانه فولادسازی و نورد پیوسته با ظرفیت تولید سالیانه یک‌ میلیون تن ورق گرم فولادی در شهرستان قروه، از جمله ۴۸ پروژه‌ پیشران اقتصادی کشور به‌شمار می‌آیند که توسط شرکت صنایع فولاد کردستان در حال اجرا هستند.\nدر حال حاضر، شرکت ایمیدرو با ۴۴ درصد، شرکت معدنی و صنعتی صبانور (کنور) با ۳۰ درصد، شرکت تجلی توسعه معادن و فلزات (تجلی) با ۲۰ درصد و هلدینگ توسعه معادن و فلزات (ومعادن) با ۶ درصد، سهامداران عمده صنایع فولاد کردستان محسوب می ‌شوند. با توجه به مالکیت ۸۳.۴ درصدی «ومعادن» در «کنور» و مالکیت ۵۷ درصدی در «تجلی»، می توان گفت که «ومعادن» مالک ۴۲.۴ درصد از صنایع فولاد کردستان می باشد.\nعملیات اجرایی پروژه مگامدول آهن اسفنجی بیجار از مرداد ماه ۱۴۰۱ و به صورت «EPC»، متشکل از شرکت‌های بین‌المللی مهندسی فولاد تکنیک و شرکت (MME) آغاز شد و به احتمال زیاد در سال ۱۴۰۴ به بهره‌برداری خواهد رسید. این پروژه که در زمینی به مساحت ۳۰ هکتار در ابتدای جاده بیجار به زنجان در حال اجراست تاکنون بیش از ۳۰ درصد پیشرفت فیزیکی داشته است. میزان سرمایه‌گذاری این پروژه چیزی بالغ بر ۸ همت است که ایجاد اشتغال مستقیم برای بیش از ۵۰۰ نفر را به همراه خواهد داشت.\nدیگر پروژه پیشران اقتصادی شرکت صنایع فولاد کردستان، احداث کارخانه فولادسازی و نورد پیوسته ورق گرم فولادی در شهرستان قروه است. این طرح به ‌صورت«EPC»، با پیمانکاری شرکت بین‌المللی مهندسی ایران (ایریتک) در حال اجرا بوده و طبق پیش‌بینی‌های انجام شده در سال ۱۴۰۶ به بهره‌برداری خواهد رسید.\nاین پروژه نیز در زمینی به مساحت ۹۰ هکتار در ابتدای جاده قروه به سنندج در حال اجراست و پس از تکمیل، می ‌تواند ورق ‌های عریض و نازک فولادی را تولید نماید. میزان سرمایه‌گذاری این پروژه، نزدیک به ۳۰ همت و اشتغال‌زایی مستقیم آن، بیش از ۱۱۰۰ نفر برآورد شده است. با تکمیل زنجیره فولاد در استان کردستان، محصول آهن اسفنجی بیجار خوراک کارخانه فولادسازی قروه خواهد بود و در نهایت محصول کارخانه فولادسازی که ورق‌های عاج دار یا ساده است پس از تأمین بازار داخلی، راهی بازارهای صادراتی نیز خواهد شد.\nاز مهمترین مزایای این پروژه ‌ها در شرکت صنایع کردستان می توان به نزدیکی خط آهن تهران-همدان- سنندج اشاره نمود که می تواند هزینه ‌های حمل و نقل را تا حدود زیادی کاهش دهد.  همچنین به ‌علت نزدیکی به مرز می ‌توان به صادرات محصولات به کشورهای همسایه نیم نگاهی داشت که این موضوع نیز می تواند منجر به ارزآوری بیشتری برای کشور شود.\nبهره‌برداری این دو پروژه توسط شرکت صنایع فولاد کردستان، منجر به تکمیل زنجیره فولاد در غرب کشور خواهد شد. به دنبال آن، سرمایه ‌گذاری ‌های جدید، افزایش اشتغال، کاهش بیکاری، بهبود زیرساخت ‌های منطقه، بهبود معیشت مردم، افزایش سطح کیفی زندگی مردم منطقه، رشد و توسعه اقتصادی در استان کردستان محقق خواهد شد. در همین راستا، هلدینگ سرمایه‌گذاری توسعه معادن و فلزات «ومعادن»، نقش حائز اهمیتی در مدیریت، تأمین‌مالی، پی‌گیری، تجهیز و تکمیل این دو پروژه ایفا می‌نماید.\n",
        "persian_date": "1403-05-27 14:20:00",
        "date": 1723904400000,
        "key": "ومعادن",
        "url": "https://www.bourse24.ir/news/297798/صنایع-فولاد-کردستان-نماد-توسعه-اقتصادی-غرب-کشور"
    },
    {
        "text": " بورس24 : با توجه به اعمال تحریم‌های بین‌المللی علیه ایران، شرکت سرمایه گذاری توسعه معادن و فلزات به همراه دیگر بزرگان عرصه معدن و صنعت کشور همچون گل گهر، گهر زمین، چادرملو، فولاد خراسان، آهن و فولاد ارفع و صبانور، با هدف حل مسائل و چالش‌ها و رفع نیازمندی‌های فناورانه و توسعه اقتصاد دانش‌بنیان، اقدام به تاسیس و راه‌اندازی شرکت دانش بنیان کاوشگران صنایع معدنی راشا کردند.\nدر این دوران به سبب تحریم‌ها فناوری‌های روز دنیا در کشور یا پیاده نمی‌شود یا با تاخیر زمانی بسیار و با قیمت زیاد به دست صاحبان صنایع می‌رسد؛ به همین جهت دستیابی به فناوری‌های جدید و توسعه و بومی‌سازی آن‌ها از اهمیت ویژه‌ای برخوردار است و شرکت‌ها جهت حفظ بازارهای خود به ویژه بازارهای خارجی، فعالیت‌های پژوهشی خود را بیشتر کرده‌اند و با بکارگیری نخبگان دانشگاهی و خبرگان صنعتی تلاش دارند فرصتها و چالش‌ها را شناسایی و نیازمندی‌‌های فناورانه معدن و صنایع معدنی را رفع کنند.\nشرکت کاوشگران صنایع معدنی راشا در شهریور ماه سال ۱۳۹۸ با محوریت شرکت سرمایه‌گذاری توسعه معادن و فلزات (ومعادن) و سهامداری شرکت‌های بزرگ معدنی و صنعتی کشور با همین هدف شکل گرفته و با شناسایی فرصت‌ها و تعریف پروژه از چالش‌ها و توسعه فناوری مورد نیاز و تجاری‌سازی آن و حمایت از ایده‌های نوآورانه، مانع از موازی‌کاری و افزایش هزینه‌های شرکت‌های فعال در زنجیره آهن و فولاد می‌شود.\nاز میان تعداد زیاد چالش‌هایی که صنعت فولاد کشور با آن مواجه است، دو چالش مهم سرباره‌های کوره‌های قوس الکتریکی و سنگ آهن کم عیار و هماتیت‌ها طی مدت اخیر در دستور کار این شرکت قرار گرفت. پروژه اول به نتیجه رسیده و در خصوص دپو سرباره‌های کوره‌های قوس که یک معضل زیست محیطی به شمار می‌رود، با اقدامات شرکت راشا این پسماند بی ارزش اکنون برای شرکت‌ها ارزش افزوده خواهد داشت و در صنایع مختلف قابلیت استفاده دارد. بدین ترتیب، تکنولوژی خط فناورانه فرآوری اقتصادی سرباره فولادسازی توسعه یافته و به صاحبان صنایع ارائه شده است.\nبه غیر از آن، این شرکت پروژه‌های دیگری از جمله بهینه‌سازی‌ نوآورانه فرایندهای تولید که موجب افزایش چشمگیر ظرفیت و کیفیت تولید در کارخانه‌های فرآوری و گندله‌سازی شده و همچنین هوشمندسازی مدار آسیاکنی کارخانه گندله‌سازی شرکت معدنی و صنعتی گل‌گهر را نیز به سرانجام رسانده است.\nعلاوه بر این، هوشمندسازی عملیاتی فرایندهای تولید صنعتی جهت افزایش بهره‌وری نیز در جریان  اجراست و ارائه راهبرد عملیاتی اقتصادی برای جبران کمبود گاز و مواجهه با ناترازی گاز در فصول سرد سال در صنایع فولادی از دیگر برنامه‌های جدید شرکت راشا محسوب می‌شود که به منظور کاهش عدم‌النفع ناشی از ناترازی گاز موجود در کشور و تضمین تامین انرژی فولادسازان ارائه خواهد شد.\nپروژه بزرگ هوشمندسازی فرایند تولید آهن اسفنجی به روش احیا مستقیم(DRAI) در شرکت جهان فولاد سیرجان به اتمام رسیده است که در این فرایند، مقدار درجه فلزشدگی و کربن موجود در آهن اسفنجی به صورت آنلاین تخمین زده و اعلام می‌شود. همچنین در این پروژه، ناترازی توزیع دما و کلاسترینگ و نرخ جریان و ترکیب گاز احیا که از مشکلات کوره احیا به شمار می‌رود، قبل از وقوع آن پیش‌بینی و اعلام خواهد شد. به علاوه، پروژه‌های دیگری در حوزه هوش مصنوعی برای فرایند کوره قوس الکتریکی و فرایند گندله‌سازی در شرکت راشا تعریف شده است.\nدر نتیجه اقدامات و بررسی‌ها و پروژه‌های شرکت کاوشگران صنایع معدنی راشا، تکنولوژی‌های هوشمندسازی و بهینه‌سازی خطوط تولید ارائه و شاهد افزایش بهره‌وری و کاهش توقفات در صنایع معدنی کشور هستیم. یکی دیگر از دستاوردهای مهم این شرکت، توسعه تکنولوژی جذب کربن در واحدهای تولید آهن اسفنجی میدرکس است که منجر به بهبود عملکرد و کاهش اثرات مخرب زیست‌محیطی خواهد شد.\nیکی از حوزه‌های جدید دیگر که راشا از سال گذشته آغاز نموده است، موضوع ارائه خدمات مهندسی و طراحی و ساخت تجهیزات فناورانه است که از جمله آن می‌توان ساخت دستگاه مدرن سورتینگ گلوله فلزی بالمیل و سامانه تشخیص سرباره در هنگام تخلیه مذاب پاتیل و… را نام برد.\nدر این میان نباید از نقش حمایتی و تجربه شرکت سرمایه‌گذاری توسعه معادن و فلزات در شکل‌گیری شرکت راشا و همچنین مراحل افزایش سرمایه و تسهیل‌گری در ارتباطات بین شرکت‌ها به آسانی عبور کرد.\nاین دستاوردها نشان می‌دهد که شرکت راشا در ارتقا و رسوخ فناوری صنایع معدنی توانایی و ظرفیت بالایی دارد و خود را به‌ عنوان یکی از شرکت‌های پیشرو در حوزه توسعه تکنولوژی و بومی‌سازی دانش فنی صنایع معدنی و فولادی معرفی کرده است و بهبود مستمر در این حوزه را با حداکثر توان ادامه می‌دهد.\n",
        "persian_date": "1403-05-23 13:19:00",
        "date": 1723555140000,
        "key": "ومعادن",
        "url": "https://www.bourse24.ir/news/297666/شرکت-راشا-و-حل-چالش‌های-فناورانه-صنعت-و-معدن"
    },
    {
        "text": " بورس24 : مدیرعامل شرکت تجلی توسعه معادن و فلزات با اشاره به وضعیت بغرنج تولید صنعتی و معدنی در کشور، گفت: سودآوری زنجیره فولاد امروز به کمتر از ۳۰ درصد رسیده که مواردی همچون قیمت‌گذاری دستوری و قطع برق و گاز از جمله عوامل اصلی این رشد منفی است.\nمرتضی علی اکبری افزود: هم‌اینک طرح‌ها و پروژه‌های شرکت تجلی از جمله در فولاد کردستان، فولاد شرق خراسان، فولاد سرمد و پروژه‌های صبا امید غرب و سایر طرح‌ها با پیشرفت مناسبی همراه است.\nوی بیان داشت: هرچند تحت فشار شدید نقدینگی هستیم، اما با تمام توان خود را هماهنگ می‌کنیم تا منابع لازم را برای این پروژه‌ها تامین کرده و به موقع نقدینگی لازم را تزریق کنیم.\nعلی اکبری خاطرنشان کرد: در سال‌جاری پروژه‌ها به مرحله‌ای رسیده‌اند که اگر بتوانیم نقدینگی لازم را به آنها تزریق کنیم، بسیاری از آنها می‌توانند به بهره‌برداری آزمایشی برسند.\nوی درعین‌حال گفت: با توجه به شرایط اقتصادی کشور، وضعیت بانک‌ها و بازار سرمایه و همچنین وضعیت صنعت به‌ویژه در معادن و فلزات که وضعیت مناسبی نیست، با مشکلات شدید نقدینگی مواجهیم.\nمدیرعامل شرکت تجلی توسعه معادن و فلزات تاکید کرد: این مشکلات راهکارهایی دارد که دولت در وهله نخست باید به حذف قیمت‌گذاری دستوری بپردازد، همچنین باید صادرات محصولات را آزاد کرده و ارز را به نرخ ثابت بازگرداند؛ در غیر این صورت کل صنعت با مشکلات عدیده نقدینگی و بازرگانی مواجه خواهد شد.\nوی ادامه داد: از سویی قطع برق و گاز تاثیر منفی زیادی روی صنعت گذاشته است و شاهدیم سال به سال میزان استفاده از برق افزایش یافته و راه‌اندازی کارخانجات بیشتری را شاهدیم که خود مصرف برق بیشتری را به دنبال دارد، با این حال کارخانجات با ظرفیت کامل کار نمی‌کنند.\nعلی اکبری تاکید کرد: این‌ها مشکلات عدیده‌ای است که سبب می‌شود نقدینگی کمتری از بابت درآمد و سود برای این شرکت‌ها ایجاد شود.\nوی معتقد است: با مشخص شدن وزیر جدید صنعت، معدن و تجارت، پیشنهاد می‌شود یکی از نخستین اولویت‌های وزارتخانه حذف نرخ‌های دستوری باشد. همچنین بازگشت ارز حاصل از صادرات با نرخ‌های آزاد و کاهش یا حذف عوارض صادراتی در زنجیره فولاد باید در دستور کار قرار بگیرد.\nقطع برق واحدهای صنعتی سفره خانوارها را کوچک می‌کند\nمدیرعامل تجلی با اشاره به تشدید گرمای هوا در این روزها و اولویت دولت بر قطع برق واحدهای صنعتی، این تصمیم گیری را ۱۰۰ درصد اشتباه برشمرد و گفت: این مساله منجر به کاهش تولید و اشتغال می‌شود. علاوه بر آن صاحبان شرکت‌ها از پرداخت وجوه اضافه، کارانه و تشویقی عاجز می‌شوند و این بدان معناست که عملاً فشار قطعی برق صنعت به خانوارها وارد می‌شود. در این زمینه تاکید می‌شود که باید قطع برق واحدهای تجاری و غیر صنعتی در دستور کار باشد نه واحدهای صنعتی.\nکاهش ۴۰ درصدی سودآوری زنجیره فولاد\nوی همچنین افزایش عوارض و حقوق معادن را از دیگر مشکلات پیش روی فعالان صنعتی و معدنی برشمرد و افزود: زمانی زنجیره فولاد تا ۷۰ درصد سود داشت، اما این روزها به کمتر از ۳۰ درصد رسیده است؛ دلیل این مساله نیز عواملی همچون قطعی برق و گاز، عوارض صادراتی، عدم بازگشت ارز حاصل از صادرات با نرخ‌های آزاد و قیمتگذاری دستوری است.\nعناصر نادر خاکی\nعلی اکبری در ادامه با اشاره به فعالیت‌های شرکت تجلی در خصوص عناصر نادر خاکی گفت: اکنون تست‌های مربوطه در کارخانه نیمه‌صنعتی شرکت تجلی انجام شده و توانستیم به آنچه مد نظر بوده برسیم.\nوی بیان داشت: در روزهای آینده اخبار خوبی بابت افتتاح این خط که فناوری و ساخت تجهیزات آن در منطقه نمونه ندارد خواهیم داشت و قادر خواهیم بود اکسید مونازیت تولیدی را به عنوان یک کار منحصر به‌فرد در ایران و خاورمیانه در معرض نمایش قرار دهیم و شرکت تجلی به‌عنوان نخستین شرکت که دارای پروانه عناصر نادر خاکی در کشورمان و خاورمیانه است، به نخستین تولید کننده محصولات نیز تبدیل خواهد شد.\nمدیرعامل تجلی ابراز امیدواری کرد در آینده نزدیک با احداث کارخانه بزرگ بتوانیم سهم خوبی در تولید محصولات داشته و سودآوری و ارزآوری مناسب داشته باشیم.\n",
        "persian_date": "1403-05-21 15:30:00",
        "date": 1723390200000,
        "key": "ومعادن",
        "url": "https://www.bourse24.ir/news/297545/مدیرعامل-تجلی-عنوان‌کرد؛-چالش‌های-تولید-و-صادرات؛-از-قیمت‌گذاری-دستوری-تا-قطعی-برق-و-گاز---اخبار-خوب-تجلی-از-عناصر-نادر-خاکی"
    },
    {
        "text": " بورس24 : سرمایه‌گذاری در بخش معدن و صنایع معدنی و فلزی بستر امن خلق ارزش در کشور و سودآوری پایدار برای شرکت‌های سرمایه‌گذاری به شمار می‌آید. بر همین اساس شرکت سرمایه‌گذاری توسعه معادن و فلزات که چشم‌انداز تحقق سود ۱/۱ میلیارد دلاری را برای سال ۱۴۰۶ هدف‌گذاری کرده، شناسایی فرصت‌های سرمایه‌گذاری، تنوع‌بخشی به پورتفوی خود و تمرکز بر توسعه فعالیت‌های اکتشاف و استخراج معدنی را محور سرمایه‌گذاری خود قرار داده است.\nاین استراتژی علاوه بر تحقق رشد ۲۶ درصدی سود خالص این شرکت در سال ۱۴۰۲، موجب تبدیل شدن این شرکت به یکی از هلدینگ‌های پیشتاز بورس اوراق بهادار کشور به لحاظ سودآوری و حفظ منافع سهامداران شده است. به نظر می‌رسد که تمرکز بر توسعه حلقه‌های نخست زنجیره‌های ارزش با بهبود فعالیت شرکت‌های زیرمجموعه، مسیر سودآوری پایدار ومعادن را در سال‌های آینده تضمین می‌کند.\nاساسا بخش معدن و صنایع معدنی به عنوان موتور محرک رشد اقتصادی و توسعه صنعتی کشور تلقی می‌شود و سرمایه‌گذاری برای بهره‌مندی از پتانسیل‌های معدنی و تبدیل آن به سرمایه‌های مولد و درآمدزا با بالاترین سطح بهره‌وری مسیر دستیابی به این هدف است. توسعه بخش معدن و صنایع معدنی به برنامه‌ریزی جامع، سرمایه‌گذاری هدفمند، زیرساخت‌های مناسب و چارچوب‌های سیاست‌گذاری‌ معین و کارآمد برای توسعه متوازن و متناسب حلقه‌های مختلف زنجیره ارزش نیاز دارد.\nشرکت سرمایه‌گذاری توسعه معادن و فلزات (ومعادن) به عنوان یکی از بزرگترین هلدینگ‌های سرمایه‌گذاری در بخش معدن و صنایع معدنی و فلزی کشور شناخته می‌شود که با توجه به ماهیت وجودی خود، سرمایه‌گذاری در چهار حوزه معدن و فلزات، زیرساخت‌های حمل‌ونقل و انرژی را از طریق شرکت‌های سرمایه‌پذیر دنبال می‌کند و از این طریق توانسته است ضمن بسترسازی برای تحقق رشد اقتصادی متوازن و پایدار در کشور، سودآوری بسیار مناسبی را برای سهامداران خود نیز کسب کند.\nتنوع بالای مواد معدنی در کشور و رویکردهای فراگیر و توسعه‌محور ومعادن موجب شده است این هلدینگ بر سرمایه‌گذاری‌ در توسعه زنجیره‌های ارزش و اکتشاف و استخراج مواد معدنی متمرکز شود تا به این ترتیب، ضمن تضمین مسیر رشد پایدار بخش صنایع معدنی و فلزی کشور، بستر مناسبی را برای ارزش‌آفرینی و سودآوری حداکثری خود فراهم آورد.\nچشم‌انداز سودآوری ۱/۱ میلیارد دلاری\nشرکت سرمایه‌گذاری توسعه معادن و فلزات در قالب یک هلدینگ سرمایه‌گذاری نقش به‌سزایی در توسعه افزایش ظرفیت‌های تولید بخش معدن و صنایع معدنی ایفا می‌کند. این شرکت در سال‌های اخیر یکی از مجریان اصلی طرح پیشرانان پیشرفت ایران بوده و نقش مهمی را در پیشرفت و بهره‌برداری از هشت طرح‌ در دست اقدام خود داشته است.\nبا توجه به چشم‌انداز ومعادن در حوزه توسعه سرمایه‌گذاری‌ها در چشم‌انداز سال ۱۴۰۶، این شرکت، دستیابی به سود سالانه ۱/۱ میلیارد دلار را هدف‌گذاری و برنامه‌ریزی‌های لازم برای تحقق آن را نیز پیش‌بینی کرده است. شرکت سرمایه‌گذاری توسعه معادن و فلزات با در اختیار داشتن سهام برخی از شرکت‌های بزرگ معدنی، صنعتی، بازرگانی، خدماتی و … و تامین مالی شرکت‌های زیرمجموعه خود، درآمدزایی و سودآوری بالایی را در سال‌های اخیر محقق کرده، به طوری که درآمدهای عملیاتی این شرکت در سال مالی منتهی به اسفندماه سال ۱۴۰۲ با رشد ۳۰ درصدی نسبت به سال مالی قبل از آن به ۱۷۴ هزار و ۲۵۹ میلیارد ریال رسیده است.\nاز آنجایی که صنعت فولاد یکی از بزرگترین صنایع ارزش‌افزا و سودآور کشور به شمار می‌آید، یکی از راهبردهای شرکت سرمایه‌گذاری توسعه معادن و فلزات تکمیل و بهینه‎سازی سبد سرمایه‌گذاری و تمرکز بر نمادهای معدنی سودآور و فولادی است که این امر می‌تواند بستر مناسبی را برای توازن زنجیره ارزش و تامین پایدار مواد اولیه صنایع فعال در این صنعت ایجاد کند. علاوه بر این، ومعادن سرمایه‌گذاری مشترک در تکمیل سایر حلقه‌های زنجیره‌ را نیز برای خلق ثروت و سودآوری دنبال می‌کند.\nهمین مسئله موجب شده تا سود عملیاتی این شرکت در سال ۱۴۰۲ به ۱۷۶ هزار و ۲۸۷ میلیارد ریال برسد که نسبت به سال قبل از آن ۲۹ درصد رشد داشت. سود خالص این هلدینگ تخصصی نیز در بازه زمانی یادشده با رشد ۲۶ درصدی به ۱۷۴ هزار و ۶۶۲ میلیارد ریال رسید.\nدرآمد هلدینگ سرمایه‌گذاری توسعه معادن و فلزات حاصل از سهام شرکت‌های بورسی در سال ۱۴۰۲ برابر با ۱۵ هزار و ۵۹۸ میلیارد ریال و در شرکت‌های غیربورسی به بیش از ۱۶ هزار میلیارد ریال بوده که بیشترین درآمد از فملی حاصل شده است.\nبه علاوه این شرکت از سهام شرکت‌های وابسته بورسی شامل شرکت‌های توسعه معدنی و صنعتی صبانور، تجلی توسعه معادن و فلزات و کارخانجات تولیدی شهید قندی نیز به درآمد ۲۷ هزار و ۹۲ میلیارد ریالی و در شرکت‌های فرعی غیربورسی به درآمد ۴۳ هزار و ۸۲۶ میلیارد ریالی دست یافته است.\nدو شرکت توسعه معدنی و صنعتی صبانور و تجلی توسعه معادن و فلزات با توجه به پیش‌بینی رشد تقاضای سنگ‌آهن و محصولات معدنی در کشور و با رسالت شناسایی و اکتشاف پهنه‌های معدنی جدید فعالیت خود را آغاز کرده‌اند تا با برقراری توازن در حلقه‌های نخست زنجیره و بهره‌برداری از ظرفیت‌های تولید، درآمدزایی و سودآوری پایدار و مضاعفی را برای هلدینگ ومعادن ایجاد کنند. نتیجه این سرمایه‌گذاری افزایش ذخایر معدنی و اضافه شدن ۲۲۰ میلیون تن ذخیره به ذخایر سنگ‌آهن کشور بود.\nارزش برجای ذخایر سنگ‌آهن اکتشافی در غرب کشور ۷۵۰ میلیون دلار برآورد می‌شود. توسعه فعالیت‌های اکتشافی ومعادن از طریق بازوهای اجرایی معدنی به تامین پایدار خوراک کارخانه‌های تولید آهن‌اسفنجی مجتمع فولاد اقلید پارس و شرکت آهن و فولاد الماس آرتاویل، از دیگر پروژه‌های در دست اقدام این شرکت کمک می‌کند و در نهایت منجر به حفظ تولید پایدار و سودآوری می‌شود.\nسرمایه‌گذاری هوشمندانه، سودآوری پایدار\nسرمایه‌گذاری در بخش معدن و صنایع معدنی ماهیت اصلی فعالیت شرکت سرمایه‌گذاری توسعه معادن و فلزات بوده، اما این هلدینگ تخصصی با ورود به حوزه بنگاهداری و نظارت مستقیم بر پروژه‌های معدنی از جمله استخراج سنگ‌آهن، مس و طلا وارد فصل جدیدی از عملکرد مالی و سودآوری شده است.\nدر حال حاضر این شرکت با رویکرد تامین پایدار مواد اولیه واحدهای صنعتی بر توسعه پروژه‌های حفاری اکتشافی و استخراج معدن متمرکز شده است تا بتواند شاخص‌های سودآوری را بهبود ببخشد و در جهت تحقق چشم‌انداز سود ۱/۱ میلیارد دلاری گام بردارد.\nاین رویکرد موجب شده است تا بخش قابل توجهی از سرمایه‌گذاری‌های این هلدینگ معدنی در سال‌های اخیر به انجام پروژه‌های اکتشاف و حفاری اختصاص یابد. مشارکت در پروژه‌های بلندمدت معدنی علاوه بر ریسک و هزینه‌های بالا، پس از عملیاتی شدن، سودآوری ومعادن تضمین می‌کند و منجر به حفظ منافع سهامداران می‌شود.\nبررسی نرخ بازده دارایی‌های شرکت سرمایه‌گذاری توسعه معادن و فلزات نشان می‌دهد که این شاخص در سال ۱۴۰۲ به ۳۳ درصد رسیده است. با توجه به اینکه بخش زیادی از سرمایه‌گذاری‌های ومعادن در سال‌های اخیر در حوزه اکتشاف ذخایر معدنی بوده است و سرمایه‌گذاری در این حوزه دوره بازگشت سرمایه طولانی‌تری دارد، این راهبرد را می‌توان استراتژی دوراندیشانه‌ای برای حفظ عملکرد تولید و ارزش‌آفرینی ومعادن و شرکت‌های زیرمجموعه و وابسته تلقی کرد.\nدر واقع بازده واقعی سرمایه‌گذاری در بخش معدن پس از اتمام اکتشافات اولیه و استخراج و راه‌اندازی معدن در بلندمدت آشکار می‌شود. بررسی پورتفوی شرکت سرمایه‌گذاری توسعه معادن و فلزات نیز نشان می‌دهد که ۸/۶۸ درصد از سرمایه‌گذاری‌ها و ارزش دارایی‌های این شرکت در حوزه استخراج کانه‌های فلزی بوده است و سرمایه‌گذاری‌های مستقیم در حوزه فلزات اساسی کمتر از ۹ درصد از پورتفوی این هلدینگ به خود اختصاص می‌دهند.\nهمین مسئله موجب شده است تا ومعادن طی سال‌های اخیر، یکی از پربازده‌ترین و قابل اعتمادترین نمادهای بورسی در کشور باشد. مقایسه سودآوری شرکت سرمایه‌گذاری توسعه معادن و فلزات و سایر هلدینگ‌های بزرگ و تخصصی بخش معدن و صنایع معدنی نشان می‌دهد که این هلدینگ در سال ۱۴۰۲ توانسته است از طریق کسب سود خالص بیش از ۱۷۴ هزار میلیارد ریالی یکی از هلدینگ‌های پیشتاز بورس اوراق بهادار تهران به جهت سودآوری و حفظ منافع سهامداران باشد.\nبه نظر می‌رسد که اقدامات و برنامه‌های ومعادن در خصوص افزایش ظرفیت‌های معدنی و صنعتی، تنوع منابع درآمدی و سرآمدی در بازار سرمایه زمینه تبدیل شدن به برترین شرکت سرمایه‌گذاری تخصصی بخش معدن و صنایع معدنی را در افق ۱۴۰۴ فراهم می‌کند.\nباید اشاره داشت که شرکت سرمایه‌گذاری توسعه معادن و فلزات با تحلیل و بررسی فرصت‌های سرمایه‌گذاری در بخش‌های معدن و صنعت نسبت به استفاده از این فرصت‌ها اقدام می‌کند تا ضمن تنوع‌بخشی به سبد سرمایه‌گذاری، منابع سودآوری مطمئنی را به دست آورد که کمترین ریسک‌ و تاثیرپذیری را از عوامل بیرونی و تحولات بازار سرمایه بپذیرد و توسعه‌ای اثربخش را در بخش معدن و صنایع معدنی کشور رقم بزند.\nتکمیل زنجیره فولاد در غرب کشور از جمله مهمترین استراتژی‌های این هلدینگ تخصصی است که متناسب با آن پروژه‌های معدنی نیز در حال پیشروی و توسعه هستند. باید در نظر داشت که ومعادن با نقش دوجانبه خود در صنایع معدنی و فلزی کشور، با دیدگاه برطرف کردن چالش‌های این بخش، مسیر سرمایه‌گذاری خود را مشخص می‌کند.\nبه عنوان مثال، چالش تامین پایدار انرژی، محرک قدرتمندی برای تسریع در توسعه زیرساخت‌های انرژی بوده و بنابراین تاکنون فاز اول نیروگاه سیکل ترکیبی شهید باکری سمنان به عنوان نخستین طرح پیشران اقتصادی با ظرفیت ۳۶۶ مگاوات (دو خط ۱۸۳ مگاواتی) به شبکه برق کشور اضافه شده است. سپس با احداث و راه‌‎‌اندازی دو واحد بخار ۳۶۰ مگاواتی و اجرای فاز سوم توسعه این نیروگاه در مجموع یک هزار و ۱۰۰ مگاوات به ظرفیت نیروگاهی کشور افزوده خواهد شد که می‌تواند با تامین بخشی از انرژی صنایع معدنی و فلزی، زمینه رشد درآمدهای ومعادن را فراهم آورد.\nباید در نظر داشت که با توجه به ظرفیت‌های معدنی کشور، توسعه زنجیره ارزش مس و طلا نیز در دستور کار ومعادن قرار دارد. معدن مس و طلای جانجا از جمله پروژه‌های ومعادن است که می‌تواند در رشد درآمدهای حاصل از سرمایه‌گذاری این هلدینگ تاثیر مثبت و به‌سزایی داشته باشد و همچنین درآمدزایی پایدار ۳۰۰ میلیون دلاری را نیز برای استان سیستان‌وبلوچستان ایجاد کند.\n",
        "persian_date": "1403-05-20 17:48:00",
        "date": 1723312080000,
        "key": "ومعادن",
        "url": "https://www.bourse24.ir/news/297496/سرمایه‌گذاری-هوشمندانه-«ومعادن»-در-بخش-معدن-و-صنایع-معدنی"
    },
    {
        "text": " بورس24 : کیارش مهرانی، معاون مالی و اقتصادی شرکت سرمایه‌گذاری توسعه معادن و فلزات با اشاره به اینکه پروژه‌های معدنی و فولادی همچون احداث واحد کنسانتره‌سازی، گندله‌سازی، ذوب و احیا عمدتاً پروژه‌های حداقل ۳ ساله هستند، بیان کرد: در سال ۱۴۰۲ برنامه‌ریزی در «ومعادن» انجام شد که طبق این برنامه‌ریزی سود ۱.۱ میلیارد دلاری در افق ۱۴۰۶ برای شرکت پیش‌بینی شده است. تمامی پروژه‌های ما در این افق به بهره‌برداری رسیده‌اند و سودآوری آن در کارنامه شرکت مشخص خواهد شد.\nمهرانی ادامه داد: سودی که شرکت در سال ۱۴۰۲ به آن دست یافت برابر با ۴۳۰ میلیون دلار بوده که نسبت به سالِ پیش از آن رشد ۲۷ درصدی داشته است. همچنین سود خالص گروه (تلفیقی) از ۱۶.۸ همت در سال ۱۴۰۱ به ۲۶.۲ همت در سال ۱۴۰۲ ارتقا یافته و با ۵۶ درصد رشد همراه بوده است.\nاین استادیار و مدرس علوم مالی دانشگاه اذعان داشت: به دلیل الزامات کشوری؛ همچون اعطای مجوزها، ثبت سفارش و تخصیص ارز که از اختیار مجموعه خارج بود، انحراف یک‌ساله‌ای در اجرای پروژه‌ها ایجاد شده است؛ اما با این وجود، پیش‌بینی ما این است که اگر چالش تامین ارز برطرف شود و ما بتوانیم نیاز ارزی پروژه‌ها را رفع کنیم و سهامداران در افزایش سرمایه شرکت کنند و تامین مالی پروژه‌ها در موعد مقرر صورت بگیرد، در سال ۱۴۰۶هدف‌گذاری که انجام‌شده، تحقق خواهد یافت.\nمهرانی در خصوص تامین ماشین‌آلات و تجهیزات مورد نیاز پروژه‌ها بیان کرد: فرآیند تخصیص ارز تا مرحله تحویل‌گرفتن ماشین‌آلات، فرآیند بسیار زمان‌بری است؛ ابتدا ما باید مجوز ثبت سفارش را از وزارت صمت و مجوز ساخت داخل را از هیئت هفت نفره اخذ کنیم. سپس مجوز تامین ارز را از بانک عامل دریافت کنیم تا در انتها بتوانیم مجوز تخصیص ارز را از بانک مرکزی بگیریم. پس از تامین منابع ریالی و تبدیل آن به ارز و انتقال به تامین‌کننده قطعات، وارد مرحله دوره ساخت قطعات می‌شویم که از ۳ تا ۱۶ ماه و حتی بیشتر، متغیر است.\nوی ادامه داد: جهت تسریع در عملیات اکتشافی، پانزده دستگاه حفاری توسط شرکت‌های تابعه‌مان، سپهر تجلی ایرانیان و یاقوت توسعه معادن و فلزات، خریداری شد و طی دو سال گذشته حدود ۱۵۰ هزار متر حفاری صورت گرفت که نتایج اکتشافی بسیار چشمگیری برای مجموعه به دنبال داشت. همچنین طی چند ماه گذشته، برای پروژه معدن مس جانجا نیز پانزده دستگاه تراک ۱۰۰ تنی نو خریداری شد که در حال حاضر در معدن در حال فعالیت است.\nمعاون مالی و اقتصادی «ومعادن» در پایان بیان کرد: انتظار ما از دولت جدید این است که حل مسئله تخصیص ارز را جزء اولویت‌های خود قرار دهد تا روند پیشرفت پروژه‌ها با مشکل مواجه نشود و ما بتوانیم در موعد پیش‌بینی‌شده انتظارات سهامداران خود را برآورده کنیم.\n",
        "persian_date": "1403-05-16 09:53:00",
        "date": 1722937980000,
        "key": "ومعادن",
        "url": "https://www.bourse24.ir/news/297321/پیشنهاد-به-دولت-جدید:-اولویت-حل-مسئله-تخصیص-ارز-برای-صنایع"
    },
    {
        "text": " بورس24 : کارگروه کنترل مدیریت شرکت سرمایه گذاری معادن و فلزات ( ومعادن) با حضور محمدرضا موثقی نیا، رئیس هیات عامل ایمیدرو برگزار شد.\nاردشیر سعدمحمدی، مدیرعامل شرکت سرمایه گذاری معادن و فلزات در نشست مذکور با بیان اینکه شرکت «ومعادن» و زیرمجموعه های آن در اجرا یا برنامه‌ریزی ۹۹ طرح مشارکت دارند، گفت: میزان سرمایه گذاری این طرح ها، ۱۳.۸ میلیارد یورو و سهم شرکت یاد شده، ۳.۵ میلیارد یورو است.\nوی افزود: از تعداد طرح های مذکور، ۷ طرح پیشران در حوزه فولاد و زیرساختی است. همچنین، راهبری ۷ طرح در حال اجرا یا برنامه ریزی، در اختیار شرکت ومعادن است.\nافزایش ذخایر سنگ آهن با اکتشافات جدید\nسعدمحمدی با اشاره به اینکه شرکت صبانور (زیرمجموعه این شرکت) تاکنون ۲۶۴ میلیون تن به ذخایر سنگ آهن افزوده است، تصریح کرد: از این میزان، ۱۸۶ میلیون تن مربوط به سال ۱۴۰۲ بوده است. حجم ذخایر مذکور با حفاری های صورت گرفته در معادن باباعلی، گلالی، شهر و ظفرآباد به دست آمده است.\nوی ادامه داد: مجموع ارزش برجای ذخایر حاصل شده با اکتشافات اخیر، ۷۵۰ میلیون دلار است.\nلازم به یادآوری است که گروه پیشرانان پیشرفت ایران متشکل از هفت شرکت‌ بزرگ صنعتی کار خود را با تعریف ۴۸ پروژه معدنی، فلزی و پتروشیمی با سرمایه‌گذاری حدود ۱۷ میلیارد دلار آغاز کرد که به عنوان بزرگ‌ترین سرمایه‌گذاری بخش خصوصی تاریخ صنعت کشور از آن یاد می شود. این طرح‌ها روی هسته کلیدی توسعه متمرکز شده و به‌گونه ای انتخاب شده اند که موتور پیشران بخش‌های دیگر اقتصاد باشند و پرداختن به آن‌ها باعث تقویت بخش‌های دیگر نیز خواهدشد.\n",
        "persian_date": "1403-05-14 16:13:00",
        "date": 1722787980000,
        "key": "ومعادن",
        "url": "https://www.bourse24.ir/news/297230/حضور-پررنگ-«هلدینگ-توسعه-معادن-و-فلزات»-در-بزرگ‌ترین-سرمایه‌گذاری-بخش-خصوصی"
    },
    {
        "text": " بورس24 : مس جانجا از جمله معادن بزرگ پورفیری کشور با ذخیره بالا و عیار پایین بوده که راه اندازی و پر عیارسازی در آن مستلزم هزینه بیشتر و تکنولوژی پیشرفته‌تری است.\nتاکنون کارخانه‌ای برای فرآوری سنگ معدن مشابه مس جانجا در ایران احداث نشده است و سایر معادن مس کشور با عیار کمینه ۰/۳۵ درصد مشغول به کار هستند، اما امید است با راه‌اندازی کارخانه مس جانجا، مسیر فرآوری سایر ذخایر با عیار پایین در کشور که رها شده و یا دپو شده‌اند، نیز هموار گردد.\nگفتنی است، معادن با عیار بالا در دنیا رو به اتمام بوده و فرآوری معادن با عیار پایین در دنیا در حال پیشرفت است اما این امر در ایران موضوع نسبتاً جدیدی است که پیش‌بینی می‌شود با راه‌اندازی معدن مس جانجا، سایر معادن کشور نیز وارد چرخه تولید گردند.\nاگرچه تنها منطقه‌ای به وسعت ۸ کیلومتر مربع در اختیار مس جانجا است اما به منظور جانمائی ملزومات تولید از قبیل دامپ باطله، هیپ‌های لیچینگ،کارخانه تغلیظ و کارخانه لیچینگ و دیگر تاسیسات مورد نیاز، عملیات مغناطیس‌سنجی زمینی در محدوده‌ای به وسعت ۱۹۵ کیلومتر مربع با تراکم نقاط و دقت بالا در دستور کار قرار گرفت که این مهم در مدت کمتر از دو ماه به پایان رسید و بر اساس نتایج بدست آمده و  تلفیق آن‌ها با داده‌های ماهوار ه‌ای مدل سه‌بعدی کانسار تهیه و سپس نسبت به جانمائی‌های مورد اشاره اقدام گردید.\nبا این وجود و به منظور اطمینان هر چه بیشتر از عدم وجود ماده معدنی در محل های پیشنهادی ساخت تاسیسات، اقدام به عملیات حفاری اکتشاف تکمیلی به میزان ۱۳۵۰۰ متر جهت استریل مناطق مذکور و نهائی‌سازی جانمائی‌ها شده است.\nمتاسفانه در حال حاضر یکی از مشکلات مهم در برخی معادن فعال کشور، عدم توجه کافی به حفاری استریل بهنگام جانمائی ها قبل از آغار عملیات اجرایی پروژه بوده که باعث احداث تاسیسات بر روی ماده معدنی شده است که این مهم باعث از دست رفتن ماده معدنی و یا تحمیل هزینه های مجدد و هنگفت جهت جابجایی دامپ‌های باطله و یا سایر تاسیسات می گردد. اما خوشبختانه این مسئله در خصوص معدن مس جانجا به طور کامل رعایت شده است.\nتاکنون بیش از دو میلیون و ششصد هزار متر مکعب باطله‌ از معدن استخراج گردیده (روزانه تا ۱۴۰۰۰ مترمکعب باطله برداری) و به طور هم‌زمان عملیات حفاری اکتشافی به میزان ۳۲۰۰۰ متر تاکنون صورت پذیرفته است و پیش‌بینی می‌شود انشاالله تا سه سال آینده، با اجرای بیست میلیون متر مکعب باطله برداری، معدن آماده تامین خوراک کارخانه شود.\nبه طور کلی اهم فعالیت های انجام شده در بخش معدن شامل مدیریت و انجام فعالیت‌های زمین‌شناسی (تهیه گزارش نهایی گمانه‌ها و تهیه و رسم لاگ شیت گمانه ها)، مطالعات هیدرولوژی و هیدروژئولوژی، عملیات حفاری و مغزه گیری اکتشافی و انجام باطله‌برداری می‌باشد.\nیادآوری می‌شود طرح مجتمع مس جانجا یکی از مهم‌ترین پروژه‌های منطقه شرق کشور به شمار می‌رود که با محوریت شرکت سرمایه‌گذاری توسعه معادن و فلزات (ومعادن) در نهبندان سیستان و بلوچستان در حال اجرا است.\nمیزان سرمایه‌گذاری این طرح ۴۰۰ میلیون یورو است. طی پنج سال آینده ۷۵ میلیون تن عملیات معدنکاری در این محدوده صورت خواهد گرفت که ۱۶ میلیون تن آن ماده معدنی و مابقی آن باطله است.\nدر همین راستا کارخانه فلوتاسیون برای تولید ۱۳۰ هزار تن کنسانتره مس با عیار ۲۶ درصد احداث می‌شود که درآمد سالانه ۳۰۰ میلیون دلار را برای این منطقه به دنبال خواهد داشت که باعث تحول و رونق اقتصادی آن می‌شود.\nهمچنین با توجه به اکسیدی‌بودن خاک این معدن، یک کارخانه لیچینگ ۳ هزار تنی نیز برای تولید کاتد مس طراحی شده است.\n",
        "persian_date": "1403-05-14 14:02:00",
        "date": 1722780120000,
        "key": "ومعادن",
        "url": "https://www.bourse24.ir/news/297212/نوآوری-و-ارتقای-فن-آوری-در-اجرای-پروژه-مجتمع-مس-جانجا"
    },
    {
        "text": " بورس24 : بازوی سرمایه‌گذاری بزرگترین فولادساز کشور بوده که در دوره 1402 در اسکیل گروه شاهد رشد 56% سود خالص هستیم.در انتهای تیر 1403 ارزش بازار پرتفوی بورسی شرکت به 137 هزار میلیارد تومان رسیده و این یعنی از محل سرمایه‌گذاری های بورسی تقریبا 116 هزار میلیارد تومان ارزش افزوده برای سهامداران ایجاد شده است.در روز چهارشنبه 10 مرداد 1403، خالص ارزش روز دارایی های این غول سرمایه‌گذاری بیش از 178 هزار میلیارد تومان محاسبه شده که با توجه به سرمایه اسمی 30 همتی، خالص ارزش دارایی های متعلق به هر سهم برابر با 595 تومان محاسبه شده است.در روز چهارشنبه هر سهم ومعادن در قیمت 333 تومان 267 تومان به کار خود پایان داده و این یعنی نسبت P/NAV برای این شرکت برابر با 45% است. مفهوم این عدد آن است که قیمت بازار سهم تنها 45% از ارزش ذاتی هر سهم را کاور کرده است و دیریازود قیمت بازار به سمت ارزش ذاتی یعنی 595 تومان حرکت خواهد کرد.  در افق 1406،‌ کمتر از 4 سال آینده، تارگت سودآوری این مجموعه در عدد 1.1 میلیارد دلار ست شده است. بدون شک، ومعادن روی زیرمجموعه های خود در این مسیر حساب ویژه ای باز کرده است؛ زیرمجموعه هایی که یکی یکی به سمت بهبود سودآوری و تقویت پتانسیل های عملیاتی در حرکت هستند.اصلی ترین دغدغه این روز های شرکت‌های فولادی ، تامین سنگ آهن است. در دوره 1402 این غول سرمایه‌گذاری توانسته 240 میلیون تن سنگ آهن جدید کشف کند و این منابع در اختیار شرکت‌های زیرمجموعه و یا مادر قرار خواهد گرفت.زیرمجموعه ومعادن، شرکت معدنی صنعتی صبانور با نماد بورسی کنور، مزیت رقابتی خاصی نسبت به دیگر شرکت‌های معدنی و فولادی داشته آن این است که در حال حاضر، دغدغه ای از بابت تامین سنگ آهن نداشته و در نتیجه می‌تواند بدون مشکل، به تولید و وفروش و سودسازی خود ادامه دهد.قدرت عملیاتی و سرمایه‌گذاری این غول معدنی به قدری بالاست که از طریق یکی از زیرمجموعه های خود،‌ شرکت کاوند نهان زمین، به معادن قزاقستان ورود کرده و این معدن توانایی تولید 5 هزار تن کاتد مس را در سال دارد؛ سودی که به طور غیرمستقیم به حساب ومعادن واریز خواهد شد. \n",
        "persian_date": "1403-05-13 08:25:00",
        "date": 1722673500000,
        "key": "ومعادن",
        "url": "https://www.bourse24.ir/news/297104/قیمت-«ومعادن»-به-45⁒-ارزش-ذاتی-رسید"
    },
    {
        "text": " بورس24 : شرکت سرمایه‌گذاری توسعه معادن و فلزات (ومعادن) در برنامه‌ریزی خود در افق سال ۱۴۰۶ در پی این موضوع است که سود خالص خود را به ۱.۱ میلیارد دلار برساند.\n«اردشیر سعدمحمدی» مدیرعامل شرکت سرمایه‌گذاری توسعه معادن و فلزات (ومعادن) درباره برنامه‌ریزی برای سود این شرکت عنوان کرد: در «ومعادن» یک مسیری تعریف کرده‌ایم که بر اساس این مسیر عملیات اجرایی پیش رفته است. سود اصلی شرکت در سال گذشته بیش از ۲۷ درصد و سود گروه (تلفیقی) نیز ۵۶ درصد ارتقا پیدا کرده است. این موضوع نشان می‌دهد که تمام زیرمجموعه‌ها به خوبی و در شرایط بهتر کار خود را انجام داده‌اند.\nسعدمحمدی در ادامه خاطرنشان کرد: البته سهامداران باید بر اساس برنامه، حمایت را در دستورکار خود قرار بدهند تا در کمتر ۴ سال آینده سود شرکت از ۴۳۸ میلیون دلاری که در سال گذشته اتفاق افتاد با برنامه مشخص به ۱.۱ میلیارد دلار برسد؛ بنابراین با حمایت از این مسیر، می‌توان برنامه زمان‌بندی را عملیاتی کرد. هر اندازه در این مسیر مشکلات بیشتری ایجاد شود، زمان تحقق آن عقب خواهد افتاد. من اعتقاد دارم اگر همه چیز کارشناسی باشد و برنامه مدون قابل درک و قابل ارائه به‌ صورت مستند باشد، بدون شک برنامه‌ها تحقق می‌یابد.\nوی یادآور شد: شرایط فنی مانند رودی جاری و در حرکت است. همچنین علم نیز در حال حرکت و تغییر است، اگر بتوانید با علم روز دنیا تغییرات را برای اقتصادی شدن و شرایط سرمایه‌گذاری فراهم کنید، قادر خواهید شد بهره‌وری را در بخش‌های مختلف عملیاتی کنید. این اتفاق پیچیده نیست و امکان‌پذیر است. امیدواریم با شرایط اقتصادی بهتر و تصمیمات مدیریتی، این سرعت را تحقق ببخشیم.\nسرمایه‌گذاری در حوزه اکتشافات بیشتر\nمدیرعامل شرکت سرمایه‌گذاری توسعه معادن و فلزات (ومعادن) در پاسخ به این پرسش که آیا می‌توانید درباره تامین مواد اولیه پروژه آرتاویل و معدنی که در ارمنستان از کمیته امداد گرفته‌اید، توضیح بدهید، گفت: دو پهنه قروه و بیجار را گرفته‌ایم که باید عملیات اکتشافی روی آن صورت بگیرد تا بتوانیم عکس‌های هوایی و مطالعات اکتشاف آن منطقه را عملیاتی کنیم. در منطقه صبانور ۱۵ دستگاه حفاری توسط شرکت‌های اکتشاف سپهر تجلی و یاقوت خریداری شده‌اند. این دستگاه‌ها برای ما کار اکتشافی انجام می‌دهند. ما طی دو سال گذشته، توانستیم بیش از ۱۵۰ هزار متر حفاری انجام بدهیم. ضمن اینکه قادر شدیم ۲۴۰ میلیون تن سنگ آهن جدید اکتشاف کنیم، این در حالی است که هم‌ اکنون سنگ آهن پاشنه آشیل صنعت فولاد کشور است که ارزش برجای آن ۷۵۰ میلیون دلار است. این اعداد مربوط به سال گذشته است. ما به اکتشافات خوبی دسترسی پیدا کرده‌ایم و این اعداد در حال افزایش است و ما در حال تعریف کردن کارخانه کنسانتره جدیدتری هستیم تا مساله تامین خوراک را در سرمایه‌گذاری‌ها داشته باشیم. البته نگاهی به کشور‌های بالادست داریم که در این راستا در حال بررسی موضوع هستیم که اگر به لحاظ سرمایه‌گذاری و حمل آن منطق داشته باشد، این سرمایه‌گذاری را انجام خواهیم داد.\nسرمایه‌گذاری در اقلید\nسعدمحمدی همچنین درباره پروژه فولاد اقلید و واگذاری سهم ایریتک در آن پروژه عنوان کرد:، چون ایریتک از نظر مالی توانایی سرمایه‌گذاری ندارد و سهام ممتاز آن متعلق به دولت است، از سازمان خصوصی‌سازی مجوز فروش حق‌تقدم آن را اخذ کرده‌ایم. در حال حاضر در مرحله ارزیابی کارشناسی سهم قرار دارد. اگر کارشناسی انجام بگیرد آن را در معرض فروش به‌ صورت کلی می‌گذاریم. فولاد مبارکه نیز به دلیل نیازی که در چرخه تولید خود به آهن اسفنجی و افزایش تولید دارد، متقاضی این سهم است؛ بنابراین با توجه به اینکه پروژه فولاد اقلید جزو پروژه‌هایی است که مشتری برای فروش محصول آن وجود دارد، می‌تواند کاملا منطقی و اقتصادی باشد.\nسرمایه‌گذاری در قزاقستان\nوی همچنین در پاسخ به این پرسش که آیا در قزاقستان نیز سرمایه‌گذاری کرده‌اید، گفت: درباره قزاقستان، یک شرکتی به نام «کاوند نهان زمین» که ما نیز در آن سهم داریم، در معدنی که ذخایر خوبی دارد، سرمایه‌گذاری کرده‌ایم. هم اکنون یک کارخانه ۵ هزار تنی به روش الکترووینینگ در آنجا شکل گرفته و تولید ۵ هزار تنی کاتد مس ظرفیت آنجاست که قابلیت فروش صادراتی و تامین ارز را دارد. همچنین امکان سرمایه‌گذاری برای خاک‌های سولفوره آن برای تولید کنسانتره مس وجود دارد که امکان ارزآوری برای کشور دارد. امیدواریم آنجا بتواند نقطه امیدی برای سرمایه‌گذاری در زمینه مس باشد.\nسرمایه‌گذاری در اسلکه صادراتی\nمدیرعامل شرکت سرمایه‌گذاری توسعه معادن و فلزات (ومعادن) درباره هیمکو (جاده ریل دریا) نیز عنوان کرد: همه شرکت‌های معدنی مانند چادرملو، گل‌گهر و گهرزمین در آنجا سهم دارند. مساله آن است که این شرکت‌ها تمایل دارند یک اسکله صادراتی داشته باشند تا بارگیری کشتی‌ها و حمل‌ونقل با سرعت بیشتری انجام بگیرد. در مرحله اول، برای یک اسکله ۱۰ میلیون تنی با قابلیت صادرات مایعات پیش‌بینی شده است تا سرعت واردات و صادرات برای بخش معدن بیشتر شود. در این راستا باید سهامداران حمایت کنند. برنامه‌ریزی و اجرا از سمت ماست و حمایت از سوی سهامداران باید انجام بگیرد.\n",
        "persian_date": "1403-05-09 15:50:00",
        "date": 1722354600000,
        "key": "ومعادن",
        "url": "https://www.bourse24.ir/news/296989/سعدمحمدی-از-برنامه‌ریزی-«ومعادن»-برای-رسیدن-به-سود-۱.۱-میلیارد-دلاری-خبر-داد"
    },
    {
        "text": " بورس24 : شرکت صنایع آهن و فولاد سرمد ابرکوه به­ صورت شرکت سهامی خاص، در سال ۱۳۹۱ به ثبت رسید و از سال ۱۳۹۵ شروع به بهره ‌برداری محصولات خود نمود. این مجتمع صنعتی با هدف احداث کارخانه نورد به ظرفیت سالانه ۵۰۰ هزار تن انواع میلگرد و کارخانه فولادسازی به ظرفیت سالانه ۶۰۰ هزار تن شمش فولاد در زمینی به مساحت ۱۵۰ هکتار پایه‌گذاری شد.\nاین شرکت با هدف توسعه صنایع فولادی و همکاری در برنامه­‌های تکمیل زنجیره تولید، با ایجاد توازن و تعادل در مواد اولیه و محصولات و تعامل با واحدهای صنایع فولادی مشابه به منظور تأمین بخشی از نیازهای فولادی کشور تأسیس گردید. موقعیت جغرافیایی عالی کارخانه، زمینه کاهش هزینه‌های باربری و سهولت حمل‌ونقل محصولات به اقصی نقاط کشور را فراهم کرده است. واقع شدن کارخانه آهن و فولاد سرمد ابرکوه در استان یزد (کیلومتر ۱۵ جاده ابرکوه به یزد)، قرار گرفتن آن در مرکز ایران و دسترسی به راه­‌های اصلی کشور و همچنین عدم وجود کارخانه مشابه در شعاع نزدیک ۱۰۰ کیلومتری آن و همچنین نزدیکی کارخانه به محور ترانزیتی شمال به جنوب و غرب به شرق کشور، نقش مؤثری در پاسخگویی و تأمین نیازهای مصنوعات فولادی استان­‌های کشور و همچنین توسعه صادرات غیر نفتی را دارد.\nدر حال حاضر شرکت صنایع آهن و فولاد سرمد ابرکوه، جزء واحدهای تجاری فرعی شرکت معدنی و صنعتی چادرملو (کچاد) با ۵۲ درصد مالکیت و شرکت توسعه تجلی معادن و فلزات (تجلی) با ۴۸ درصد مالکیت است. از آنجا که شرکت سرمایه­ گذاری توسعه معادن و فلزات (ومعادن)، مالک ۱۷.۴ درصدی کچاد و مالک  ۵۷ درصدی شرکت تجلی می­‌باشد، لذا هم اکنون ومعادن مالکیت ۳۶ درصد از شرکت صنایع آهن و فولاد سرمد ابرکوه را داراست.\nشرکت صنایع آهن و فولاد سرمد ابرکوه به عنوان یکی از برترین تولیدکنندگان و عرضه‌کنندگان میلگرد فولادی، اجرای طرح‌ها و پروژه‌های متنوعی را در دست اقدام دارد که از جمله می‌توان احداث واحد کلاف سازی، فولادسازی و آهن اسفنجی اشاره کرد. ظرفیت تولید واحد کلاف، ۴۵۰ هزار تن در سال برآورد شده است که هدف آن، تولید مفتول و کلاف ‌فولادی از شمش­‌های فولادی است. این پروژه که در اواخر خرداد ماه سال جاری به بهره­‌برداری رسید، به­‌طور مستقیم باعث اشتغال حدود ۵۰ نفر میشود. واحد کلاف به دلیل بالا بودن تقاضای مشتریان و کم بودن میزان عرضه محصولات نهایی یعنی مفتول و سیم فولادی در بازار داخل، بازدهی زیادی را برای سهامداران آن ایجاد خواهد نمود. یکی از دلایل اصلی اقبال سرمایه­‌گذاران به سهام شرکت «تجلی» به عنوان مالک ۴۸ درصدی شرکت در بازار سهام طی چند وقت اخیر، همین موضوع بوده است. در حقیقت این نخستین زیر مجموعه تجلی بود که وارد مرحله بهره­‌برداری تجاری رسید.\nظرفیت تولید واحد فولادسازی نیز ۶۰۰ هزار تن در سال برآورد شده است که محصولات تولیدی آن شمش‌های فولادی از آهن اسفنجی و آهن قراضه می‌باشد. اشتغال‌زایی پروژه، حدود ۶۵۰ نفر به­طور مستقیم خواهد بود و پیش بینی می­شود این پروژه در سال جاری یعنی سال (۱۴۰۳) به بهره­‌برداری برسد. پروژه تولید آهن اسفنجی نیز از دیگر طرح­های توسعه شرکت می­باشد که محصولات تولیدی آن شمش‌های فولادی است. ظرفیت تولید آهن اسفنجی، ۲/۱ میلیون تن در سال، عنوان شده است که منجر به شاغل شدن ۵۰۰ نفر به‌­طور مستقیم خواهد شد. قرار است که از آهن اسفنجی و آهن قراضه، شمش چهارگوش تولید شود. پیش بینی می­شود این پروژه در سال ۱۴۰۴ به بهره­‌برداری برسد.\nتولیدات مجتمع فولاد سرمد ابرکوه در واحد نورد و میلگرد این کارخانه صورت می ­گیرد. واحد نورد فولاد سرمد ابرکوه با به کارگیری تکنولوژی روز دنیا از شرکت STG کشور ایتالیا، در کنار دانش و تجربه کارشناسان و مدیران داخلی آغاز به کار کرده است. عمده شمش مورد نیاز واحد نورد نیز  از شرکت صنعتی و معدنی چادرملو تهیه می­‌شود و به دلیل استفاده از شمش­‌های تولیدی کارخانجات معتبر و تأکید این واحد بر عدم استفاده از شمش­‌های متفرقه، میلگردهای تولیدی این مجتمع، از کیفیت بالایی برخوردار است. سرمد ابرکوه در نظر دارد با بهره‌­گیری از ظرفیت تولیدی خود در سال­ های آینده، محصولات خود را به خارج از کشور و بازارهای جهانی صادر نماید.\nشرکت سرمد ابرکوه طی سال‌های متمادی موفق به دریافت جوایز و تقدیرنامه‌های متعددی شده است. از جمله این افتخارات می‌توان به جایزه ملی بهره‌وری، جایزه کیفیت خدمات و تندیس زرین صادرات اشاره کرد. این جوایز نشان‌دهنده کیفیت محصولات، مدیریت پیشرفته و توجه به رضایت مشتریان در این شرکت است.\nگفتنی است که شرکت در اواسط اسفند ماه سال گذشته با مجوز سازمان بورس و اوراق بهادار، اقدام به عرضه عمومی یک هزار و ۵۰۰ میلیارد تومان صکوک اجاره با نمادهای «صرمد ۶۱۲»، «صرمد ۰۶۲» و «صرمد ۶۲» نمود که با استقبال چشمگیری همراه شد و در سال جاری نیز مجدداً برنامه عرضه عمومی صکوک اجاره را در دستور کار خود قرار داده است. افزایش سرمایه شرکت و بورسی شدن، از دیگر  برنامه­‌های مهم شرکت در سال ۱۴۰۳ عنوان شده است که می­‌تواند کام سهامداران «کچاد»، «تجلی» و « ومعادن» را شیرین نماید.\n",
        "persian_date": "1403-05-06 12:34:00",
        "date": 1722083640000,
        "key": "ومعادن",
        "url": "https://www.bourse24.ir/news/296546/فولاد-سرمد-ابرکوه-را-بیشتر-بشناسید-؛-«تجلی»-در-این-شرکت-48-درصد-سهامدار-است"
    },
    {
        "text": "به گزارش کدال نگر بورس24 ، شرکت  سرمایه گذاری توسعه معادن و فلزات در تیر ماه سودی شناسایی نکرد. ارزش پرتفوی بورسی این شرکت نیز در این ماه به بیش از 137 هزار میلیارد تومان رسید.\n\n",
        "persian_date": "1403-05-06 11:27:00",
        "date": 1722079620000,
        "key": "ومعادن",
        "url": "https://www.bourse24.ir/news/296526/نگاهی-به-آخرین-تغییرات-پرتفوی-«ومعادن»"
    },
    {
        "text": " بورس24 : ایران به عنوان دهمین کشور تولیدکننده فولاد قصد دارد صادرات محصولات فولادی را به حداقل ۲۰ میلیون تن در سال برساند. اما در حال حاضر حمل و نقل ایران با چالش‌های جدی همچون ضعف زیرساخت.ها، فرسودگی ناوگان و… مواجه است. به همین دلیل شرکت هیمکو در راستای تقویت حمل و نقل مواد معدنی و فله راه‌اندازی شده است.\nدر حال حاضر بین ۱۰ تا ۲۰ درصد از قیمت تمام شده کالاهای وارداتی در دنیا به هزینه حمل برمی گردد. تفاوت این هزینه به فاصله تا مقصد و همچنین نوع حمل کالا برمی‌گردد. البته تحریم‌های غرب علیه ایران هزینه‌های حمل بار را حداقل ده درصد بیشتر کرده است. به همین دلیل توسعه ناوگان حمل‌ونقل برای کاهش هزینه‌های سربار اهمیت بالایی دارد.\nدر حال حاضر یکی دیگر از مهمترین چالش‌های صنعت حمل و نقل در ایران فرسودگی ناوگان، کمبود زیرساخت‌های حمل‌ونقل دریایی، ریلی و… است. همچنین با توجه به اینکه بخش عمده‌ی صادرات ایران در سال‌های گذشته محصولات معدنی و فرآورده‌های نفتی است موضوع توسعه‌ی زیرساخت‌های تخلیه و بارگیری فله اهمیت بالایی دارد و به عنوان یکی از حلقه‌های توسعه‌ی صادرات مطرح است.\nسالانه بیش از ۱۰ میلیارد تن بار فله در سراسر جهان حمل می‌شود. از این رو می توان ادعا کرد که حمل و نقل بار فله بخش مهمی از چرخه صنعت و اقتصاد جهانی است. به همین دلیل بسیاری از کشورها سرمایه‌گذاری گسترده‌ای روی این بخش داشته اند.\nبار فله به دو دسته خشک و مایع تقسیم می‌شود؛ بار فله خشک شامل موادی مانند زغال سنگ و سنگ معدن، محصولات کشاورزی و… است. مایعات فله شامل موادی مانند نفت، بنزین و مواد شیمیایی می‌شود. برای هر دو نوع بار فله در ایران صادرات وجود دارد. به همین دلیل متناسب با ظرفیت صادراتی در کشور باید زیرساخت‌های حمل و نقلی وجود داشته باشد.\nچالش های صنعت حمل‌ونقل در شرایط کنونی حمل‌ونقل ریلی به دلیل هزینه پایین و استهلاک کم برای حمل و نقل فله در مسافت‌های طولانی گزینه خوبی است.\nحمل و نقل با کامیون برای حمل و نقل مواد معدنی در مسافت‌های کوتاه‌تر یا حمل‌ونقل به مکان‌های دورافتاده که زیرساخت ریلی ندارد گزینه خوبی است. بنابراین حمل‌ونقل جاده‌ای ریلی یک روش حمل بار فله انعطاف‌پذیر، مقرون به صرفه و در دسترس است.\nحمل‌ونقل ریلی بار فله یک روش حمل‌ونقل ایمن، مقرون به صرفه است و می تواند هزینه‌ی حمل را تا ۴۰درصد کاهش دهد. این امر به دلیل مصرف سوخت کمتر و هزینه‌های عملیاتی پایین‌تر در مقایسه با حمل‌ونقل جاده‌ای است.\nاز طرف دیگر حمل‌ونقل دریایی برای حمل بارهای فله در مسافت‌های طولانی مقرون به صرفه است. اما در ایران مشکلات ناشی از تحریم‌ها، نبود ناوگان کشتیرانی کافی و مناسب و همچنین زیرساخت‌های ضعیف بندری باعث شده تاکنون ظرفیت‌های حمل‌ونقل داخلی شکوفا نشود. در حالی‌که در دهه‌های قبل ایران بزرگترین ناوگان دریایی را در اختیار داشته و در صادرات مواد نفتی پیشرو بوده است.\nاقدامات و دستاوردهای هیمکو\nشرکت هیمکو اقدامات و دستاوردهای قابل توجهی داشته و هم‌اکنون پروژه‌ها دارای پیشرفت فیزیکی قابل توجهی هستند در حالی‌که تا سال گذشته این پروژه‌ها دارای چالش‌هایی بودند.\nبرای نمونه پروژه ساخت پایانه مکانیزه مواد فله معدنی در هرمزگان تأثیر مثبت بسیار زیادی بر اشتغال در منطقه دارد، زیرا برای نگهداشتن و نظارت بر سیستم‌های استفاده از دستگاه های مکانیزه بارگیری و تخلیه، فرآیند حمل‌ونقل مکانیزه، نیاز به نیروی انسانی متخصص وجود دارد. علاوه بر این، حمل مکانیزه مواد فله معدنی تاثیرات مثبتی بر محیط زیست دارد.\nاین پایانه مکانیزه می‌تواند با استفاده از تکنولوژی مکانیزه، تأثیرات منفی فله مواد معدنی قبل از حمل‌ونقل به مقصد نهایی، را کاهش دهد.\nمانیتورینگ فرآیند بارگیری تخلیه و حمل‌ونقل مواد فله معدنی ساخت پایانه مکانیزه مواد فله معدنی باعث افزایش بهره‌وری می‌شود. این سیستم می‌تواند کاهش هزینه‌ها در فرآیند حمل‌ونقل مواد را به همراه داشته باشد.\nهمچنین با استفاده از سنسورها و سیستم‌های هوشمند خطاها کاهش پیدا می‌کند. بنادر نسل سه و چهار علاوه بر ارتقای کیفیت خدمات قابلیت رقابت دارند. این بنادر با استفاده از تجهیزات خودکار قادر به جابجایی مواد فله‌ی معدنی هستند. این مسأله باعث کاهش زمان انتظار می‌شود.\nبنادر نسل چهار به دلیل استفاده از تجهیزات مکانیزه ظرفیت بارگیری و تخلیه بالاتری نسبت به بنادر نسل قبل‌تر دارند که از دیگر مزایای آنها کاهش هزینه‌های انسانی است، زیرا سرعت عملیاتی در بنادر نسل چهار بسیار بالاتر است و در نهایت صرفه اقتصادی برای بندر ایجاد می‌شود.\nبا توجه به استفاده از اتوماسیون و تجهیزات مکانیزه، عملیات بارگیری با کاهش خطر آسیب به مواد دیگر روبرو می‌شوند. بنابراین کیفیت تخلیه در بنادر نسل چهار سریع تر و کارآمدتر انجام می‌شود.\nهمچنین بنادر نسل چهار به دلیل استفاده از تجهیزات مدرن توانایی حفظ محیط زیست را دارند و کارآیی و بهره‌وری بیشتری دارند و همچنین در استفاده از منابع طبیعی به حفظ آنها کمک می کنند.\nاهمیت توسعه‌ی بنادر مواد فله‌ی معدنی در این است که منجر به افزایش حجم صادرات و کاهش هزینه‌ی هر بار حمل می‌شود.\nدر صورتی‌که بنادر ایران و کشورهای مجاور به عنوان بنادر فله ذینفعان مانند دولت و شرکت‌های معدنی مناسب شناخته شوند این کشورها در رقابت با دیگر کشورها از بنادر ایران بهره‌مند می‌شوند.\nاین موضوع نقش مهمی در رشد اقتصادی کشور ایفا می‌کند و اشتغال و توسعه صنعت معدن و فلزات پیرو آن اتفاق می‌افتد.\nبا افزایش توانایی صادرات و واردات مواد فله‌ی معدنی در ایران می‌توان بهبود قابل توجهی در کیفیت خدمات دریایی و کشورهای مجاور، به وجود آورد. از این رو نیاز به توسعه‌ی بنادر و تسهیلات مناسب وجود دارد.\nدر صورت داشتن بنادر مناسب کاهش هزینه‌ها و افزایش توانایی صادرات رخ می‌دهد. توسعه‌ی صنایع مرتبط توسعه‌ی بنادر مواد فله‌ی معدنی می‌تواند منجر به شکل‌گیری صنایع مرتبط شود.\nتوسعه‌ی شبکه حمل‌ونقل و ارائه‌ی بسترهای سرمایه‌گذاری در بنادر مواد فله‌ی معدنی باید قابلیت‌های پذیرش در بنادر بهبود توانایی و ظرفیت بنادر بهره‌وری بیشتر از تجهیزات و بار در این بنادر بررسی شود.\nدر صورتی‌که بنادر قابلیت پذیرش بارهای بزرگی را ندارند، باید با توسعه تکنولوژی‌های مدرن و همکاری با سایر کشورهای منطقه، اصلاحاتی در این زمینه ایجاد کرد. بهبود مستمر در عملکرد بنادر مواد فله‌ی معدنی و توسعه‌ی این صنعت در ارتباط با بازارهای مصرف باید انجام شود.\nتمرکز هیمکو در حمل‌ونقل مواد معدنی و فلزات در راستای توسعه حمل‌ونقل\nدر چند سال گذشته شرکت مدیریت بین المللی همراه جاده ریل دریا (هیمکو) با رویکرد توسعه و بهبود تعامل لجستیکی در حوزه حمل‌ونقل مواد فله‌ی معدنی و محصولات فولادی، توسط نقش آفرینان اصلی حوزه صنعت، معدن و فلزات راه‌اندازی شده است.\nاین شرکت علاوه بر اینکه به صورت تخصصی تمرکز خود را بر روی حمل‌ونقل مواد فله گذاشته است در جهت تقویت زیرساخت‌ها نیز برنامه‌ریزی کرده است؛ به طوری که سرمایه‌گذاری در ایجاد پایانه تخصصی مکانیزه مواد معدنی، اسکله تخلیه و بارگیری مواد معدنی، زیر ساخت های جاده‌ای، ریلی و دریایی داشته است.\nهمچنین برای تامین تجهیزات و ارائه خدمات حمل‌ونقل به منظور کاهش هزینه و تسریع صادرات و واردات مواد و محصولات معدنی به ویژه تولیدات فولادی اعتبارات ویژه‌ای تخصیص داده است.\nسرمایه‌گذاری و احداث اسکله و پایانه مکانیزه تخصصی صادرات و واردات مواد معدنی و محصولات فولادی هیمکو تا چند سال آینده به بهره‌برداری خواهد رسید.\nدر حال حاضر شرکت‌های سهامدار عمده هیمکو شامل شرکت تجلی توسعه معادن و فلزات، شرکت صنعتی و معدنی گل‌گهر، شرکت معدنی و صنعتی چادرملو، شرکت معدنی و صنعتی گهرزمین، شرکت سرمایه‌گذاری توسعه معادن و فلزات و شرکت گروه مدیریت سرمایه‌گذاری امید هستند که به نوعی با بخش عمده حمل‌ونقل مواد معدنی  ایران در ارتباط هستند.\nشرکت‌های معدنی و صنعتی گل‌گهر، چادرملو و گهرزمین خود از بزرگترین تولیدکنندگان محصولات سنگ آهن تا فولاد کشور هستند.\nاز طرف دیگر ومعادن سهامدار شرکت ملی مس، شرکت معدنی و صنعتی صبانور، مجتمع فولاد خراسان، آهن و فولاد ارفع، پویا انرژی، کارخانجات کابل‌سازی شهید قندی، گسترش کاتالیست ایرانیان، پرتو تابان معادن، فلزات و شرکت کک طبس و… است که هرکدام از آنها نیز تولید و صادرات بخشی از محصولات زنجیره فولاد را در اختیار دارند.\nبرنامه‌های هیمکو در توسعه حمل‌ونقل\nشرکت هیمکو با انجام حمل‌ونقل ریلی و توسعه ناوگان ریلی شرکت‌های سهامدار علاوه بر اینکه می‌تواند به کاهش هزینه تمام شده این شرکت‌ها کمک کند، درآمد حاصل از بخش حمل‌ونقل را بار دیگر به شرکت‌های سرمایه‌گذار برمی‌گرداند.\nخرید واگن، تجهیز و توسعه تأسیسات حمل‌ونقل ریلی، حمل‌ونقل دریایی، زیرساخت‌های بندری و جاده‌ای از مهمترین پروژه‌های شرکت هیمکو در سالهای پیش رو است.\nدر حال حاضر فعالیت‌های خدماتی، بازرگانی مرتبط با احداث اسکله و سازه‌های دریایی انجام شده است.\nهمچنین برنامه‌ریزی در خصوص کلیه پروژه‌ها انجام شده است. بنابراین مطابق با فعالیت‌های حمل‌ونقل مواد معدنی و فولادی و برمبنای مزیت ریلی، دریایی، جاده‌ای پروژه‌ حمل‌ونقل‌ها، اولویت بهره‌برداری از آنها تعیین شده است.\nهمچنان که ذکرشد، هزینه حمل‌ونقل در انتخاب روش حمل‌ونقل مؤثر است. حمل‌ونقل دریایی ارزان‌ترین روش حمل‌ونقل است. از این رو با توجه به اینکه پیش‌بینی می‌شود تقاضا برای حمل‌ونقل دریایی بار فله در سال‌های آینده افزایش یابد.\nبه همین دلیل پروژه‌هایی مطابق با این نوع حمل‌ونقل در هیمکو تعریف شده است. از طرف دیگر حمل‌ونقل جاده‌ای و ریلی بیشترین سهم را در حمل‌ونقل بار فله در جهان دارند.\nدر تامین مواد اولیه شرکت‌های زنجیره فولاد در داخل کشور نیز بیشتر حمل‌ونقل ریلی و جاده‌ای بکار گرفته می‌شود. از این رو شرکت هیمکو در این بخش نیز سرمایه‌گذاری گسترده‌ای داشته است.\nبا وجود چالش‌های متعددی که صنعت حمل‌ونقل با آن روبرو است. حمل‌ونقل بار فله بخش مهمی از اقتصاد جهانی است. از این رو انتظار می‌رود که با بازگشت رونق به صنایع، تقاضا برای حمل‌ونقل بار فله در سال‌های آینده افزایش یابد. بنابراین با استفاده از راهکارهای مناسب می‌توان حمل‌ونقل بار فله را پایدارتر و کارآمدتر کرد.\n",
        "persian_date": "1403-05-01 13:08:00",
        "date": 1721653680000,
        "key": "ومعادن",
        "url": "https://www.bourse24.ir/news/295930/هیمکو؛-مکمل-برنامه-صادراتی-زنجیره-معدن-تا-فولاد"
    },
    {
        "text": "به گزارش کدال نگر بورس24 ، شرکت سرمایه گذاری توسعه معادن و فلزات تا پایان خرداد ماه 2 میلیارد تومان سود خالص شناسایی کرد. درآمد عملیاتی شرکت به 28 میلیارد تومان بالغ گردید و بخش عمده آن را درآمد سود سهام و سایر درآمدهای عملیاتی تشکیل می دهد.\n\n",
        "persian_date": "1403-04-30 16:00:00",
        "date": 1721491200000,
        "key": "ومعادن",
        "url": "https://www.bourse24.ir/news/295508/نگاهی-به-عملکرد-فصل-اول-«ومعادن»"
    },
    {
        "text": " بورس24 : مدیرعامل شرکت سرمایه گذاری توسعه معادن و فلزات گفت: تنوع در محصولات کاتالیست را افزایش دادیم. همچنین، تولید افزایش یافت؛ ضمن اینکه تا پایان سال محصولات کاتالیست را برای پتروشیمی نیز تولید خواهیم کرد.\nاردشیر سعدمحمدی، مدیرعامل شرکت سرمایه گذاری توسعه معادن و فلزات اظهار کرد: ما برای کاتالیست یک تغییر مدل را تعریف کردیم به طوری که هم میزان تولید را با سرمایه گذاری در دستگاه جدید ایجاد کردیم و نیز کیفیت محصول را بالا بردیم. ضمن اینکه تنوع در محصولات کاتالیست را افزایش دادیم. همچنین، تولید افزایش یافت؛ ضمن اینکه تا پایان سال محصولات کاتالیست را برای پتروشیمی نیز تولید خواهیم کرد.\nوی افزود: وقتی شرکت پویایی داشته باشد و با علم، برنامه ریزی و اجرای برنامه ها بتواند خود را از نظر اقتصادی تطبیق دهد، سودآوری آن نیز متفاوت خواهد شد. به عنوان مثال، شرایط کارخانجات شهید قندی تغییر کرده است. در گذشته این کارخانه فقط کابل مسی تولید می کرد اما در حال حاضر کابل نوری را تولید می کند. در این کارخانه هر دو مدل را تولید می کنیم و دستگاه های جدید نیز وارد می شود. بازار بهتر و فروش بیشتر قطعا سوددهی آن بهتر خواهد بود.\nسعدمحمدی در این باره ادامه داد: علم مثل یک رود جاری است. اگر با رود حرکت نکنید و جاری نباشید، تغییرات فنی و تکنیکی را در سیستم هایتان لحاظ نکنید و سرمایه گذاری را به آن سمت نبرید، قطعا جا می مانید. این نگاه جدید شکل گرفت و برای آن برنامه ریزی شد. برای برنامه ریزی نیز کنترل نظارت شکل گرفت.\nوی درخصوص چالش های این صنعت گفت: چالش ها همیشه وجود دارد و طبیعی است. مهم این است که نگاه مدیریتی بتواند در تلاطم هایی که پیش می آید، کلید، برنامه ریزی، ایده پردازی و خلاقیت عبور از این چالش را تعریف کند. صبوری کند و از آن عبور کند. این مدیریتی است که مدنظر ماست. مدیریت روز نیز همین است. یعنی اینکه شما بتوانید تکنیک های عبور از چالش ها را در کمترین بعد زمانی تعریف کنید. استفاده از نیروهای جوان و تحصیلکرده و با انگیزه نیز می تواند کمک کند.\nمدیرعامل “ومعادن” با اشاره به انتظارات این از سهامداران گفت: من به عنوان یک امانتدار در گذری از زمان در “ومعادن” هستم. وظیفه دارم نقطه نظرات تجربی بعد از گذر از فعالیت طولانی در این حوزه را به سمع و نظر سهامداران برسانم. سهامداران تصمیم گیرنده و من مجری هستم. اما وظیفه اخلاقی، حرفه ای، شرعی و کارشناسی ایجاب می کند که راه صحیح را برای آینده بهتر و سوددهی بیشتر ایجاد کنیم.\n",
        "persian_date": "1403-04-23 17:43:00",
        "date": 1720892580000,
        "key": "ومعادن",
        "url": "https://www.bourse24.ir/news/295049/سودآوری-متفاوت-با-علم-و-برنامه‌ریزی--تولید-کاتالیست-پتروشیمی‌ها-در-“ومعادن”"
    },
    {
        "text": "به گزارش کدال نگر بورس24 ، شرکت سرمایه گذاری توسعه معادن و فلزات اهم تصمیمات اخذ شده در مجمع خود را منتشر نمود.  ومعادن به ازای هر سهم 582 ریال سود ساخت و 360 ریال سود تقسیم کرد.\n\n",
        "persian_date": "1403-04-20 10:28:00",
        "date": 1720607280000,
        "key": "ومعادن",
        "url": "https://www.bourse24.ir/news/294939/در-مجمع-«ومعادن»-چه-گذشت؟"
    },
    {
        "text": "به گزارش کدال نگر بورس24 ، سرمایه گذاری توسعه معادن و فلزات با اعمال سود شرکتهای سرمایه پذیری که در انتشار قبلی صورتهای مالی حسابرسی نشده ، هنوز مجامع آنها تشکیل نشده بود، اصلاحیه صورت های مالی خود را منتشر نمود.ومعادن در 12 ماهه منتهی به اسفند، حدود 17466 میلیارد تومان سود خالص محقق نمود. شرکت در دوره مشابه قبل حدود 13804 میلیارد تومان سود خالص داشت. گزارش شرکت حاکی از رشد 27 درصدی سود خالص 12 ماهه نسبت به دوره مشابه قبل است. ومعادن به ازای هر سهم نیز 582 ریال سود ساخت. درآمد عملیاتی شرکت نسبت به دوره مشابه قبل با 29% رشد به 17771 میلیارد تومان در 12 ماهه رسید. رشد درآمد عملیاتی عمدتا ناشی رشد سود سهام بوده است.\n\n",
        "persian_date": "1403-04-16 11:15:00",
        "date": 1720264500000,
        "key": "ومعادن",
        "url": "https://www.bourse24.ir/news/294718/سود-«ومعادن»-در-سال-1402-از-17-همت-عبور-کرد"
    },
    {
        "text": " بورس24 : بزرگترین هلدینگ معدنی فلزی کشور در انتهای اردیبهشت 1403 تقریبا 31 هزار میلیارد تومان در شرکت های بورسی و غیربورسی سرمایه گذاری کرده است؛ 60% بورسی و 40% غیربورسی. تقریبا 66% از این منابع در صنعت استخراج کانه های فلزی سرمایه گذاری شده است.\nدر روز دوشنبه، 4 تیر 1403 ارزش بازار سرمایه گذاری های بورسی این غول معدنی فلزی به حوالی 169 هزار میلیارد تومان رسیده و این یعنی با احتساب 23.8 همت بهای تمام شده این سبد، تقریبا 145.2 هزار میلیارد تومان ارزش افزوده برای سهامداران ایجاد شده است. بیشترین ارزش افزوده از محل صنعت استخراج کانه های فلزی حاصل شده؛ بدین صورت که سرمایه گذاری در شرکت های #کگل، #کنور، #کچاد و #کگهر به ترتیب 31.2، 22.2، 22.1 و 20.7 همت ارزش افزوده به همراه داشته است.\nدر این تاریخ، خالص ارزش روز دارایی های شرکت بدون احتساب ارزش روز سبد غیربورسی تقریبا 193 هزار میلیارد تومان محاسبه شده که با احتساب سرمایه اسمی 30 همتی، خالص ارزش دارایی های متعلق به هر سهم 642 تومان محاسبه می شود و این یعنی هر سهم #ومعادن تقریبا 53% کمتر از ارزش ذاتی خود در بازار دست به دست می شود. ( قیمت روز هر سهم: 300 تومان).\n\nتصویر زیر گویای پروژه های توسعه ای در دل #ومعادن است. در یک سال آینده، تولید آهن اسفنجی در فولاد کردستان ، الماس آرتاویل و فولاد اقلید پارس به بهره برداری خواهد رسید یا به عبارت بهتر تناژ تولید این ماده معدنی مهم به میزان 3.8 میلیون تن در #ومعادن بیشتر خواهد شد.\n\nاز منظر تکنیکال به خوبی به کانال بلندمدت خود واکنش نشان داده و پیش بینی می شود که به سمت سقف 500 تومان حرکت کند.\n\n",
        "persian_date": "1403-04-10 09:40:00",
        "date": 1719740400000,
        "key": "ومعادن",
        "url": "https://www.bourse24.ir/news/294429/محاسبه-ناو-در-«ومعادن»-و-بررسی-آخرین-متغیرهای-بنیادی"
    },
    {
        "text": "به گزارش کدال نگر بورس24 ، شرکت سرمایه گذاری توسعه معادن و فلزات در خرداد ماه فروشی انجام نداد. ارزش پرتفوی بورسی این شرکت نیز در این ماه به 141 هزار میلیارد تومان رسید\n\n",
        "persian_date": "1403-04-09 16:58:00",
        "date": 1719680280000,
        "key": "ومعادن",
        "url": "https://www.bourse24.ir/news/294362/ارزش-پرتفوی-«ومعادن»-از-141-همت-گذشت"
    },
    {
        "text": " بورس24 : بر اساس نامه منتشره در سامانه کدال، برنامه پیشنهادی پرداخت سود سهام شرکت سرمایه‌گذاری توسعه معادن و فلزات برای عملکرد سال مالی منتهی به ۱۴۰۲/۱۲/۲۹ اعلام شد.\nدر این برنامه پیشنهادی، زمان پرداخت سود به سهامداران حقیقی، صندوق‌های سرمایه‌گذاری و سبدگردان‌ها طی مهرماه و برای سهامداران حقوقی طی آبان‌ماه سالجاری در نظر گرفته شده است.\n\n",
        "persian_date": "1403-04-09 15:58:00",
        "date": 1719676680000,
        "key": "ومعادن",
        "url": "https://www.bourse24.ir/news/294334/برنامه-پیشنهادی-پرداخت-سود-سهام-«ومعادن»-اعلام-شد"
    },
    {
        "text": " بورس24 : هیأت مدیره شرکت سرمایه‌گذاری توسعه معادن و فلزات از سهامداران این شرکت برای حضور در مجمع عمومی عادی سالیانه جهت سال مالی منتهی به ۱۴۰۲/۱۲/۲۹ دعوت کرد. بر اساس این اطلاعیه، مجمع «ومعادن» در ساعت ۱۵ روز سه شنبه ۱۹ تیرماه در محل مجموعه فرهنگی ورزشی وزارت کار، سالن تلاش برگزار می‌شود.\nمتن اطلاعیه هیأت مدیره «ومعادن» که در سامانه کدال منتشر شده به شرح زیر است:\nموضوع: آگهی دعوت به مجمع عمومی عادی سالیانه برای سال (دوره) مالی منتهی به ۱۴۰۲/۱۲/۲۹\nالف- زمان و محل برگزاری مجمع عمومی :\nاز کلیه سهامداران ، وکیل یا قائم مقام قانونی صاحب سهم و همچنین نماینده یا نمایندگان اشخاص حقوقی دعوت میگردد تا در جلسه مجمع عمومی این شرکت که در ساعت ۱۵:۰۰ روز سه شنبه مورخ ۱۴۰۳/۰۴/۱۹ در استان تهران ،شهر تهران به آدرس خیابان ولیعصر ، بالاتر از مسجد بلال نرسیده به چهارراه پارک وی ، مجموعه فرهنگی و ورزشی وزارت کار و امور اجتماعی ، سالن تلاش برگزار میگردد حضور بهم رسانند.\nب– دستور جلسه :\nاستماع گزارش هیئت‌ مدیره و بازرس قانونی.\nتصویب صورت‌های مالی سال (دوره) مالی منتهی به ۱۴۰۲/۱۲/۲۹\nانتخاب حسابرس و بازرس قانونی\nانتخاب روزنامه کثیر‌الانتشار\nتعیین حق حضور اعضای غیر موظف هیئت مدیره\nتعیین پاداش هیئت مدیره\nسایر موارد\nتوضیحات:\nسایر موارد\nج-نحوه دریافت برگ حضور در جلسه :\nاز کلیه سهامداران محترم و نمایندگان قانونی آنها درخواست می گردد جهت اخذ برگ ورود به جلسه ، یک ساعت قبل از برگزاری مجمع با ارائه کارت ملی به محل برگزاری مجمع مراجعه نمایند. ضمنا اشخاصی که از طرف سهامداران وکالت یا نمایندگی دارند ، باید اصل وکالتنامه معتبر یا نامه نمایندگی به همراه داشته باشند.\nدعوت کننده از مجمع: هیات مدیره شرکت سرمایه گذاری توسعه معادن و فلزات\n",
        "persian_date": "1403-04-09 12:17:00",
        "date": 1719663420000,
        "key": "ومعادن",
        "url": "https://www.bourse24.ir/news/294280/مجمع-عمومی-سالیانه-«ومعادن»-برگزار-می‌شود"
    },
    {
        "text": "به گزارش کدال نگر بورس24 ، شرکت سرمایه گذاری توسعه معادن و فلزات سهامداران خود را برای شرکت در مجمع عمومی عادی سالیانه فراخواند.\n\n",
        "persian_date": "1403-04-06 16:23:00",
        "date": 1719418980000,
        "key": "ومعادن",
        "url": "https://www.bourse24.ir/news/294099/«ومعادن»-سهامداران-خود-را-فراخواند"
    },
    {
        "text": " بورس24 : یکی از ۴۸ طرح بزرگ صنعتی و از جمله طرح‌های پیشران پیشرفت، پروژه فولاد اقلید است که رئیس‌جمهور شهید بر راه‌اندازی هر چه سریع‌تر آن و اتمام پروژه تا پایان دولت سیزدهم تأکید داشتند.\nشرکت فولاد اقلید پارس در بهمن ‌ماه سال ۱۴۰۰ با ترکیب سهامداری غول‌های معدنی کشور تاسیس شد و بنا بر آن، شرکت سرمایه‌گذاری توسعه معادن و فلزات (ومعادن) سهم ۵۱ درصدی، شرکت معدنی و صنعتی چادرملو (کچاد) سهم ۳۰ درصدی و شرکت بین‌ا‌لمللی مهندسی ایران (ایریتک) سهم ۱۹ درصدی در این شرکت تازه‌تاسیس دارند.\nبه فاصله چند ماه پس از ثبت و تاسیس شرکت، در روزهای ابتدایی سال ۱۴۰۱، مجوز احداث کارخانه آهن اسفنجی با ظرفیت تولید یک میلیون و ۲۰۰ هزار تن در سال توسط سازمان صنعت، معدن و تجارت استان فارس صادر شد و عملیات اجرایی این پروژه به‌ عنوان یکی از ۴۸ طرح پیشران پیشرفت اقتصادی کشور، مرداد ماه سال ۱۴۰۲ با انتخاب شرکت بین‌المللی مهندسی ایران (ایریتک) به‌ عنوان پیمانکار (EPC) آغاز شد و ۱۰۰ هکتار زمین در اختیار این شرکت قرار گرفت تا عملیات ساخت کارخانه رسماً آغاز شود.\nهدف شرکت توسعه معادن و فلزات به عنوان سهامدار عمده پروژه فولاد اقلید، تولید سالانه ۱.۲ میلیون تن آهن اسفنجی با تأکید بر حفاظت از محیط زیست است و در این راستا، در نظر دارد آب مورد نیاز خود را با محل تصفیه آب پسماند شهری تامین کند و با احداث نیروگاه نیز نسبت به خودتامینی برق مورد نیاز خود اقدام کند. به این ترتیب، برای یکی از مهمترین ریسک‌ها و چالش‌های بزرگ صنعت یعنی محدودیت مصرف انرژی در فصول مختلف سال از همان ابتدا تدابیر ویژه اندیشیده شده و پس از بهره‌برداری مانند دیگر شرکت‌ها نگرانی چندانی از بابت محدودیت‌های مصرفی نخواهد داشت.\nاز سوی دیگر، با توجه به روندهای کنونی و چشم‌انداز صنعت فولاد در ایران و جهان، محصول تولیدی این شرکت متقاضیان زیادی خواهد داشت و مشکلی در فروش وجود نخواهد داشت. بررسی تقاضای بازار آهن اسفنجی بیانگر وجود بستر مناسب برای این محصول است و بر اساس پیش‌بینی‌های انجام‌شده در طرح جامع فولاد، هم‌زمان با توسعه اقتصادی کشور و افزایش جمعیت، تقاضا برای محصولات نهایی فولاد کشور در افق ۱۴۰۴ نیز افزایش خواهد یافت و کشور ایران با تولید ۴۶ میلیون تن آهن اسفنجی و ۵۵ میلیون تن فولاد خام و صادرات ۱۲ میلیون تن به ترتیب سهمی معادل ۳.۵ درصد از تولید جهانی و ۲ درصد از تجارت جهانی را به خود اختصاص خواهد داد.\nبنابراین، با وجود واحدهای کنونی ذوب کشور و طرح‌ها و پروژه‌های در دست اجرا و ساخت و نیز با در نظر گرفتن تقاضای رو به رشد آهن اسفنجی بر مبنای طرح‌های توسعه‌ای فولادسازی به‌عنوان مصرف‌کننده آهن اسفنجی، انتظار می‌رود آهن اسفنجی تولیدی شرکت فولاد اقلید پارس با کمترین هزینه بازاریابی، به فروش برسد و این مورد امتیاز ویژه‌ای تلقی می‌شود که این پروژه از آن برخوردار است.\nروند پیشرفت پروژه نیز قابل قبول ارزیابی می‌شود و در اردیبهشت ماه سال جاری، رکورد ۸ درصدی پیشرفت مهندسی پروژه احیا مستقیم این شرکت را شاهد بودیم و تا به امروز و با گذشت کمتر از یک سال از زمان آغاز رسمی پروژه، پیشرفت فیزیکی به بیش از ۱۷ درصد رسیده است. برآورد شده در اوایل سال ۱۴۰۴ این پروژه تکمیل و راه اندازی شود.\nطراحی و ساخت پروژه فولاد اقلید به روش احیا مستقیم میدرکس است که بخشی از ماشین‌آلات و تجهیزات خط تولید ساخت خارج و بخشی در کشور ساخته و تامین می‌شود.\nهزینه کل سرمایه‌گذاری به ازاء هر تن ظرفیت حدود ۱۳.۵ یورو است و به طور کلی، بالغ بر ۱۰۴.۶ میلیون یورو و ۶ هزار و ۳۵۰ میلیارد ریال سرمایه‌گذاری برای این پروژه پیش‌بینی شده است. بر اساس برآوردهای اولیه پیش‌بینی شده میزان فروش آهن اسفنجی شرکت پس از بهره‌برداری تا سطح ۸۳ هزار میلیارد ریال برسد.\nبه این ترتیب، شرکت فولاد اقلید پارس پس از راه‌اندازی به یکی از بزرگ‌ترین پروژه‌های کشور در حوزه آهن و فولاد تبدیل خواهد شد و خود را به عنوان بازوی قدرتمند «ومعادن» در بخش آهن اسفنجی معرفی خواهد کرد.\n",
        "persian_date": "1403-04-03 12:52:00",
        "date": 1719147120000,
        "key": "ومعادن",
        "url": "https://www.bourse24.ir/news/293652/فولاد-اقلید-پارس-بازوی-قدرتمند-«ومعادن»-در-حوزه-آهن-اسفنجی"
    },
    {
        "text": " بورس24 : روز سه‌شنبه ۲۹ خرداد ماه ۱۴۰۳، مجمع عمومی عادی سالانه صاحبان سهام شرکت توسعه معدنی و صنعتی صبانور برای سال مالی منتهی به ۲۹ اسفند ماه ۱۴۰۲ با حضور ۸۹٫۵۵ درصد سهام‌داران در محل سالن تلاش برگزار شد.\nدر این مجمع که به ریاست محمدحسین قائمی‌راد، معاون برنامه‌ریزی، بودجه و نظارت بر امور شرکت‌های «ومعادن» برگزار شد، سید علیرضا موسوی، مدیرعامل شرکت توسعه معدنی و صنعتی صبانور اظهار داشت: صبانور در سال ۱۴۰۲ و همچنین سه ماهه ابتدایی سال جاری توجه به تولید، افزایش تولید، کاهش توقفات و بهبود کیفیت محصولات را به صورت ویژه در دستور کار خود قرار داد و تمامی این مسائل در نهایت منجر به ثبت رکوردهای پیاپی در تولید روزانه و تولید ماهیانه شد. لازم به ذکر است که ما در بهار امسال، رکورد تولید سه ماهه صبانور در این بازه زمانی را در مقایسه با مدت مشابه سالیان گذشته ثبت خواهیم کرد و آمار دقیق آن طی چند روز آینده به سمع و نظر سهام‌داران محترم خواهد رسید.\nوی با اشاره به اینکه شرکت توسعه معدنی و صنعتی صبانور در زمینه پروژه‌های توسعه‌ای، پروژه احداث کارخانه کنسانتره سنگ‌آهن گلالی با ظرفیت تولید سالیانه دو میلیون و ۵۰۰ هزار تن را در دست اقدام دارد، افزود: اجرای این پروژه نیازمند برخی اصلاحات فنی بود که متعاقب آن، محل احداث کارخانه با پیگیری‌ها و هماهنگی‌های لازم تغییر پیدا کرد و به یاری خداوند پروژه کنسانتره‌سازی گلالی، در نزدیک‌ترین محدوده به معدن عملیاتی خواهد شد. علاوه‌براین، فاز ۳ پروژه شهرک با هدف تولید دو میلیون و ۵۰۰ هزار تن کنسانتره سنگ‌آهن در منطقه بیجار را در دست اقدام داریم که هم‌اکنون (FS) آن آماده شده و در حال تهیه اسناد و مذاکرات لازم در این زمینه هستیم؛ همچنین فاز ۲ پروژه گلالی به منظور تولید دو میلیون تن کنسانتره سنگ‌آهن نیز در مرحله تهیه اسناد قرار دارد.\nپیشروی صبانور در مسیر توسعه اکتشافات و زیرساخت‌ها\nمدیرعامل شرکت توسعه معدنی و صنعتی صبانور با بیان اینکه در حوزه اکتشافات به دستاوردهای قابل‌توجهی طی دو سال اخیر دست یافته‌ایم، عنوان کرد: در سال جاری نیز مسیر موفقیت‌آمیز صبانور در زمینه توسعه اکتشافات را دنبال خواهیم کرد و امیدواریم با رفع معضل معارضین محلی که با آن مواجهیم، با قدرت به حرکت خود در این راستا ادامه دهیم. همچنین در حوزه زیرساخت نیز سه پروژه انتقال پساب به شهرستان‌های محل اجرای پروژه‌های صبانور را در دست اقدام داریم و با جدیت کلیه مسائل مرتبط با آن‌ را پیگیری می‌کنیم؛ البته اجرای تمامی این موارد نیازمند تامین مالی است که به دنبال تحقق آن از درگاه‌های داخلی و خارجی هستیم و متعاقبا نتایج به دست آمده را به سهام‌داران اعلام خواهیم کرد.\nدر ادامه این مجمع مسعود بابایی، معاونت مالی و اقتصادی شرکت توسعه معدنی و صنعتی صبانور گزارش فعالیت هیئت مدیره در سال مالی منتهی به ۲۹ اسفند ماه ۱۴۰۲ را قرائت کرد و گفت: شرکت توسعه معدنی و صنعتی صبانور در سال ۱۳۷۶ با نام اولیه شرکت تامین مواد اولیه فولاد صبانور تاسیس شد و پس از پذیرش در بازار فرابورس ایران در سال ۱۳۹۰، نام مجموعه در سال ۱۳۹۳ به توسعه معدنی و صنعتی صبانور تغییر پیدا کرد؛ همچنین در این سال سهام شرکت به بازار دوم بورس تهران انتقال یافت. در حال حاضر صبانور جزو ۱۰ شرکت برتر کشور در زمینه تولید سنگ‌آهن، کنسانتره و گندله قرار دارد و به عنوان بزرگ‌ترین تولیدکننده این محصولات در غرب کشور شناخته می‌شود.\nوی تصریح کرد: سهام‌داران عمده شرکت توسعه معدنی و صنعتی صبانور شامل شرکت سرمایه‌گذاری توسعه معادن و فلزات ۸۳٫۳ درصد، شرکت سرمایه‌گذاری پرتو تابان معادن و فلزات ۱٫۸ درصد، موسسه صندوق بیمه اجتماعی روستاییان و عشایر کشور ۱٫۴ درصد و شرکت تجلی توسعه معادن و فلزات ۰٫۳ درصد است؛ همچنین سرمایه شرکت در بدو تاسیس ۵۰ میلیارد تومان بوده و  آخرین سرمایه ثبتی در سال گذشته با افزایش ۲۰۸ درصدی، به یک هزار و ۲۷۷ میلیارد تومان رسیده است.\nمعاونت مالی و اقتصادی شرکت توسعه معدنی و صنعتی صبانور در ادامه ضمن اشاره به معادن شرکت توسعه معدنی و صنعتی صبانور، بیان کرد: مجموعه معادن صبانور شامل معدن «باباعلی» در استان همدان با ذخیره قطعی یک میلیون تن، ظرفیت اسمی بهره‌برداری ۶۰۰ هزار تن و ظرفیت عملی استخراج ۷۵۰ هزار تن در سال؛ معدن «گلالی» در استان کردستان با ذخیره قطعی ۱۵ میلیون و ۵۰۰ هزار تن، ظرفیت اسمی بهره‌برداری ۵۰۰ هزار تن و ظرفیت عملی استخراج ۶۲۵ هزار تن در سال؛ معدن «شهرک» با ذخیره قطعی ۲۸ میلیون تن و ظرفیت اسمی بهره‌برداری دو میلیون تن در سال و معدن «ظفرآباد» با ذخیره قطعی ۲۶ هزار و ۷۳۵ تن است. در حال حاضر، میزان ذخیره قطعی سنگ‌آهن در معادن تحت بهره‌برداری شرکت به ۴۴ میلیون و ۵۰۰ هزار تن می‌رسد و صبانور راهبری یک محدوده مزایده‌ای معدن سنگ‌آهن اسکارن صاحب سقز به مدت ۱۰ سال را بر عهده دارد.\nبابایی در ارتباط با حفاری‌های انجام شده در صبانور، مطرح کرد: مجموع حفاری‌های انجام شده در صبانور تا پایان سال ۱۴۰۰ به میزان ۱۱ هزار و ۵۰۲ متر بود و در سال ۱۴۰۱، به میزان ۶۰ هزار و ۳۴۸ متر حفاری در مجموعه انجام شد. در سال ۱۴۰۲، ما موفق به اجرای ۸۰ هزار و ۲۶ متر عملیات حفاری شدیم که این میزان با افزایش ۳۳ درصدی نسبت به سال قبل از آن برخوردار بود و میزان کل عملیات حفاری صبانور در پایان سال گذشته به ۱۵۱ هزار و ۸۷۶ متر رسید.\nرشد ۱۹ درصدی عملیات معدنکاری صبانور در سال ۱۴۰۲\nوی در خصوص عملیات معدن‌کاری صبانور در سال گذشته، ابراز کرد: در سال گذشته، استخراج سه میلیون و ۸۵۷ هزار و ۷۵۶ تن سنگ‌آهن پرعیار، ۱۶۸ هزار و ۴۸۳ تن سنگ‌آهن کم‌عیار و ۶ میلیون و ۳۰۸ هزار و ۱۹۲ تن باطله‌برداری در صبانور انجام شد؛ مجموع عملیات معدن‌کاری در سال پیش به ۱۰ میلیون و ۳۳۴ هزار و ۴۳۱ تن رسید که این میزان با افزایش ۱۹ درصدی نسبت به سال قبل از آن همراه بود.\nمعاونت مالی و اقتصادی شرکت توسعه معدنی و صنعتی صبانور در ادامه به میزان تولید صبانور در سال گذشته اشاره کرد و یادآور شد: تولید سنگ‌آهن دانه‌بندی «کنور» در سال ۱۴۰۲، به دو میلیون و ۳۹۱ هزار و ۵۲۰ تن رسید که این میزان با رشد ۱۱ درصدی نسبت به سال ۱۴۰۱ همراه بود؛ همچنین در سالی که گذشت، ما موفق به تولید ۳۵۹ هزار و ۶۳۵ تن گندله و یک میلیون و ۴۶۹ هزار و ۶۰۹ تن کنسانتره شدیم که به ترتیب با رشد ۳ درصدی و ۵ درصدی نسبت به سال قبل از آن همراه بود.\nبه گفته بابایی، مقدار فروش کنسانتره سنگ‌آهن صبانور در سال گذشته به ۹۸۴ هزار و ۳۹۳ تن و مقدار فروش گندله این شرکت به ۴۴۲ هزار و ۶۷۵ تن رسید که به ترتیب با افزایش ۵۶ درصدی و ۴۵ درصدی نسبت به سال ۱۴۰۱ همراه بوده است؛ همچنین مبلغ فروش محصولات شرکت توسعه معدنی و صنعتی صبانور در سال ۱۴۰۲ به ۵۷ هزار و ۳۰۴ میلیارد و ۲۳۴ میلیون ریال رسید که نشان از افزایش ۱۱۱ درصدی نسبت به سال قبل از آن دارد.\nسود خالص صبانور در سال گذشته ۸۵ درصد افزایش یافت\nوی با بیان اینکه ۲۵ درصد مبلغ فروش صبانور در سال گذشته به میزان ۱۴ هزار و ۳۴۰ میلیارد و ۲۵۴ میلیون ریال، فروش صادراتی از طریق مزایده عمومی و ۷۵ درصد آن به میزان ۴۲ هزار و ۹۶۳ میلیارد و ۹۸۰ میلیون ریال، فروش داخلی از طریق بورس کالا بوده است، اظهار داشت: حاشیه سود عملیاتی «کنور» در سال گذشته به میزان ۵۰ درصد بود که در مقایسه با سایر تولیدکنندگان بزرگ کنسانتره و گندله در کشور رقم قابل‌توجهی محسوب می‌شود؛ ضمن اینکه سود عملیاتی صبانور در سال گذشته به ۲۸ هزار و ۶۴۲ میلیارد و ۶۶۹ میلیون ریال و سود خالص شرکت به ۳۴ هزار و ۸۱۲ میلیارد و ۱۹۸ میلیون ریال رسید که به ترتیب با رشد ۹۸ درصدی و ۸۵ درصدی نسبت به سال ۱۴۰۱ همراه بوده است.\nمعاونت مالی و اقتصادی شرکت توسعه معدنی و صنعتی صبانور در ادامه به نوسان قیمت جهانی کنسانتره سنگ‌آهن در سال ۱۴۰۲ اشاره کرد و افزود: میانگین نرخ Platts کنسانتره سنگ‌آهن با عیار ۶۵ درصد در ابتدای سال گذشته، بیش از ۱۴۰ دلار بود که این میزان در روزهای ابتدایی فصل زمستان سال پیش به حدود ۱۵۴ دلار رسید و در روزهای پایانی سال ۱۴۰۲ به حدود ۱۱۳ دلار کاهش پیدا کرد. در حال حاضر نیز این میزان به ۱۲۱ دلار رسیده است که فاصله بسیاری با پیک قیمت این محصول در سال گذشته دارد.\nبابایی در خصوص پروژه‌های توسعه‌ای صبانور، خاطرنشان کرد: شرکت توسعه معدنی و صنعتی صبانور در حال حاضر پروژه احداث کارخانه کنسانتره سنگ‌آهن گلالی با ظرفیت تولید سالیانه ۲٫۵ میلیون تن را در دست اقدام دارد که پیشرفت فیزیکی آن تا پایان اردیبهشت ماه سال جاری به میزان ۴٫۵ درصد بوده است؛ همچنین ما پروژه احداث کارخانه گندله‌سازی شرکت صبا امید غرب خاورمیانه با ظرفیت تولید سالیانه یک میلیون تن را در دست اقدام داریم که پیشرفت فیزیکی آن تا تاریخ ۲۵ اردیبهشت ماه امسال به ۵۰٫۰۵ درصد رسیده است.\nبه گفته وی، میزان پورتفوی سرمایه‌گذاری شرکت توسعه معدنی و صنعتی صبانور در شرکت‌های فرعی شامل ۷۹۴ میلیارد تومان در شرکت صبا امید غرب خاورمیانه (مالکیت ۷۰ درصد)، ۸۱۸ میلیارد تومان شرکت معدنکار باختر (مالکیت ۶۰ درصد)، ۱۳۴ میلیارد تومان در شرکت اکتشاف تجلی صبا (مالکیت ۶۴ درصد)، ۵۶ میلیارد تومان در شرکت ذوب آهن غرب کشور (مالکیت ۹۵ درصد) و حدود ۶ میلیارد تومان شرکت عمران گستر صبانور (مالکیت ۱۰۰ درصد) است.\nمعاونت مالی و اقتصادی شرکت توسعه معدنی و صنعتی صبانور در پایان اهم دستاوردهای این شرکت در سال گذشته اشاره کرد و یادآور شد: اخذ بالاترین سود عملیاتی و خالص شرکت از ابتدای تاسیس؛ رده‌بندی ذخایر معادن شرکت طبق استاندارد بین‌المللی  «Jorc»؛ اجرای کامل فاز یک و شروع فاز ۲ طرح جامع اکتشاف معادن؛ توسعه اراضی مجاور معادن جهت پروژه‌های توسعه‌ای؛ ساخت، راه‌اندازی، تکمیل و توسعه آزمایشگاه‌های شرکت با هدف انجام کلیه تست‌های فیزیکی و شیمیایی لازم برای محصولات و خوراک شرکت؛ کاهش عیار باطله نهایی نسبت به سال ۱۴۰۱؛ تصویب بزرگ‌ترین مبلغ افزایش سرمایه در طول فعالیت شرکت جهت تامین مالی طرح‌های توسعه‌ای گروه؛ افزایش میزان ضریب دسترسی کارخانه‌های تولیدی؛ کاهش توقفات ساعتی کارخانه‌های تولیدی نسبت به سال ۱۴۰۱، برنده شدن در سه محدوده اکتشافی (بوکان، یزد و سیرجان) و رکورد فروش کنسانتره سنگ‌آهن از جمله دستاوردهای «کنور» در سال ۱۴۰۲ بوده است.\nلازم به ذکر است که در بخش دیگری از این مجمع، مدیرعامل و معاونت مالی و اقتصادی شرکت توسعه معدنی و صنعتی صبانور به سوالات سهام‌داران حاضر در مجمع پاسخ‌های مبسوطی ارائه کردند و در پایان نیز تقسیم سود ۲۱۶ تومان به ازای هر سهم به تصویب سهام‌داران «کنور» رسید.\n",
        "persian_date": "1403-04-02 11:06:00",
        "date": 1719054360000,
        "key": "ومعادن",
        "url": "https://www.bourse24.ir/news/293556/موفقیت‌ها-و-رکوردهای-پیاپی-صبانور-در-سال-۱۴۰۲--افزایش-۸۵-درصدی-سود-صبانور"
    },
    {
        "text": "به گزارش کدال نگر بورس24 ، سرمایه گذاری توسعه معادن و فلزات در 12 ماهه منتهی به اسفند، حدود 7346 میلیارد تومان سود خالص محقق نمود.  ومعادن به ازای هر سهم نیز 245 ریال سود ساخت. درآمد سود سهام معادل 6300 میلیارد تومان و سود فروش سرمایه گذاری ها نیز معادل 981 میلیارد تومان گزارش شد. سود فروش سرمایه گذاری ها در دوره مشابه قبل تنها 88 میلیارد تومان بوده است. ارزش پرتفوی بورسی شرکت در طی سال 1402، از 15.6 همت به 148 همت رسید. شرکت در طی سال 12.6 همت سهام جدید تحصیل نمود و 6.7 همت سهام فروخت.  سود فروش سرمایه گذاری ها معادل 981 میلیارد تومان عمدتا ناشی از فروش سهام کگل و فجر بوده بوده است.\n\n",
        "persian_date": "1403-03-27 14:55:00",
        "date": 1718549700000,
        "key": "ومعادن",
        "url": "https://www.bourse24.ir/news/293215/«ومعادن»-از-عملکرد-سال-1402-گزارش-داد"
    },
    {
        "text": " بورس24 : به گفته برخی از فعالان فولادی، حدود ۲.۱ درصد تولید ناخالص داخلی در دنیا بر دوش صنعت فولاد است؛ این درحالی است که در کشور ما این رقم ۵.۵ درصد می‌باشد که نشان از نقش تعیین‌کننده این صنعت در اقتصاد کشور دارد. ظرفیت اسمی تولید فولاد کشور در سال گذشته به ۴۵ میلیون تن رسید، درحالی‌که تولید واقعی حدود ۳۱ میلیون تن بوده است؛ با وجود ظرفیت‌های خالی واحدهای فولادسازی، در سال ۱۴۰۲ صادرات فولاد برای کشور ۷.۸ میلیارد دلار درآمد داشته است.\nبه اذعان کارشناسان و فعالان اقتصادی، صنعت فولاد شاید تنها صنعتی باشد که سند چشم‌انداز بیست‌ساله‌ای که ترسیم شده بود را با جدیت دنبال کرد تا بتواند افق ۵۵ میلیون تنی فولاد در سال ۱۴۰۴ را محقق کند اما صنایع زیرساختی همگام با این صنعت رشد نکردند و در این مسیر همواره چالش‌هایی سرعت توسعه این صنعت را کاهش داده است. طی سال‌های گذشته، به ناچار فولادسازان خود اقدام به تامین زیرساخت‌ها کرده‌اند که به بارنشستن آن طی چندسال آینده می‌تواند بخشی از نگرانی‌های این صنعت، از جمله تامین آب و برق را کاهش دهد.\nبر اساس آمار گزارش‌شده، مجوز ظرفیت تولید فولاد کشور، فعال و در حال احداث، به بیش از ۱۱۰ میلیون تن رسیده که تولید این میزان فولاد به بیش از ۳۰۰ میلیون تن سنگ آهن نیاز دارد؛ درحالی که ما در سال گذشته تنها ۹۵ میلیون تن سنگ آهن استخراج کرده‌ایم. با توجه به این که ذخایر سطحی در کشور ما در حال اتمام است و چالش‌هایی نیز در زمینه تامین منابع سخت‌افزاری و ماشین‌آلات روز دنیا وجود دارد، ممکن است در سال‌های پیش رو تامین آن سخت‌تر شود و در صورتی که اقدامات اکتشافی منسجمی صورت نگیرد، منابع سنگ آهن کشور تنها ۱۷ سال آینده پاسخگوی صنعت فولاد کشور خواهد بود.\nدر این میان موضوعی که بسیار حائز اهمیت است، توجه به توسعه متوازن و هوشمند صنعت فولاد است؛ به این معنا که به موازات احداث واحدهای تولیدی در هر بخشی از زنجیره، ضمانت تامین زیرساخت‌ها و خوراک آن فراهم گردد. یکی از اقداماتی که با جدیت در گروه سرمایه‌گذاری توسعه معادن و فلزات پیگیری شد، برنامه‌ریزی برای توسعه متوازن زنجیره فولاد بوده است؛ به گونه‌ای که طی سال‌های گذشته اصلی‌ترین اقدامات این شرکت توسعه فعالیت‌های اکتشافی و همچنین سرمایه‌گذاری گسترده در توسعه نیروگاه‌ها و تامین برق واحدهای گروه بوده است.\nپس از اقدامات اکتشافی گسترده و طی دو سال گذشته، ذخایر قطعی معادن تحت تملک شرکت صبانور، از شرکت‌های تابعه «ومعادن»، به بیش از ۲۷۰ میلیون تن رسیده است که تامین خوراک واحدهای آهن اسفنجی این مجموعه را تضمین می‌کند.\nدر گروه «ومعادن» ظرفیت تولید ۴ میلیون تن آهن اسفنجی در دست احداث است که نیازمند حدود ۶ میلیون تن کنسانتره سنگ آهن می‌باشد. در این راستا و با توجه به منابع اکتشاف‌شده، احداث ظرفیت تولید ۵ میلیون تن کنسانتره در منطقه گلالی و شهرک در دستور کار این مجموعه قرار گرفت که مجموع ظرفیت تولید کنسانتره هلدینگ «ومعادن» را به حدود ۶.۵ میلیون تن می‌رساند و پیش‌بینی می‌شود که تا سه سال آینده، همزمان با بهره‌برداری از واحدهای آهن اسفنجی که هم‌اکنون در دست احداث هستند، تامین خوراک از این واحدهای کنسانتره نیز آغاز شود.\nدر زمینه تولید برق، اخیراً با افتتاح فاز دوم نیروگاه سیکل ترکیبی شهید باکری سمنان، متعلق به شرکت پویاانرژی، یکی از شرکت‌های زیرمجموعه هلدینگ «ومعادن»، دو خط ۱۸۳ مگاواتی به شبکه برق کشور اضافه شد. در ادامه و در فاز سوم، احداث دو واحد بخار ۱۸۰ مگاواتی با سرمایه‌گذاری ۳۱۰ میلیون یورو، در دستور کار شرکت قرار دارد و پیش‌بینی می‌شود تا دو سال آینده احداث نیروگاه به اتمام برسد. با اجرای فاز سوم این پروژه ظرفیت نهایی نیروگاه به ۱۱۰۰ مگاوات خواهد رسید که به معنای آن است که تامین برق گروه «ومعادن» نیز تضمین شده است؛ هرچند که در سال‌های گذشته نیز فعالیت نیروگاه شرکت پویاانرژی به میزان زیادی از قطعی برق شرکت‌های گروه جلوگیری کرده و تاسیس این نیروگاه در زمانی که مسئله تامین برق به بحران این صنعت تبدیل نشده بود، نشان از تصمیمات و برنامه‌ریزی هوشمندانه این شرکت دارد.\n",
        "persian_date": "1403-03-27 12:00:00",
        "date": 1718539200000,
        "key": "ومعادن",
        "url": "https://www.bourse24.ir/news/293194/تضمین-برق-و-خوراک-شرکت‌های-گروه؛-نتیجه-توسعه-هوشمند-در-«ومعادن»"
    },
    {
        "text": " بورس24 : مدیرعامل شرکت دانش‌بنیان کاوشگران صنایع معدنی راشا گفت: در سالی که گذشت، ما با تکیه بر ظرفیت‌های علمی و پژوهشی خود موفق به کسب دستاوردهایی بی‌نظیر در صنعت فولاد کشور همچون هوشمندسازی مدارهای آسیاکنی کارخانه گندله‌سازی شرکت معدنی و صنعتی گل‎گهر، هوشمندسازی کوره احیا مستقیم تولید آهن اسفنجی شرکت جهان فولاد سیرجان، فرآوری سرد و گرم سرباره‌های کوره قوس الکتریکی و برگشت گندله‌های ریزدانه و لجن احیا در کارخانه‌های احیا مستقیم به چرخه تولید شدیم و در سال جاری نیز به دنبال اجرای پروژه‌هایی همچون کاهش مصرف بنتونیت در کارخانه‌های گندله‌سازی، طراحی و اجرای سیستم‌های هوشمند فلوتاسیون در کارخانه‌های فرآوری و هوشمندسازی کوره ذوب در واحدهای فولادسازی هستیم.\nمقداد ملکی بیان کرد: شرکت دانش‌بنیان کاوشگران صنایع معدنی راشا توسط هفت شرکت بزرگ معدنی و فولادی کشور متشکل از شرکت‌های معدنی و صنعتی گل‌گهر، معدنی و صنعتی چادرملو، معدنی و صنعتی گهرزمین، آهن و فولاد ارفع، مجتمع فولاد خراسان و توسعه معدنی و صنعتی صبانور با محوریت شرکت سرمایه‌گذاری توسعه معادن و فلزات و با هدف استفاده از ظرفیت‌های علمی و پژوهشی جهت نفوذ تکنولوژی‌های نوین در زنجیره آهن و فولاد کشور تشکیل شد تا در جهت توسعه فناوری صنعت فولاد و رفع چالش‌های فناورانه صنایع معدنی و فولادی اقدام کند.\nوی در خصوص رویکردهای شرکت دانش‌بنیان کاوشگران صنایع معدنی راشا، عنوان کرد: بررسی فرصت‌ها و چالش‌های جهانی و داخلی صنعت فولاد و ارائه راهکارهای نوآورانه و فناورانه، از مهم‌ترین رویکردهای مجموعه ماست که با نیازسنجی‌های انجام شده در این حوزه، هم‌اکنون بیش از ۲۰ طرح و پروژه اصلی در شرکت راشا تعریف شده است؛ در واقع با اجرایی شدن این طرح‌ها و پروژه‌ها، شاهد توسعه فناوری‌های جدید و حل چالش‌های پیچیده صنعت فولاد از جمله فرآوری مواد معدنی کم‌عیار و پسماندها، بهینه‌سازی نوآورانه خطوط تولید در راستای افزایش بهره‌وری و کاهش توفقات و نیز افزایش کارایی ماشین‌آلات و تجهیزات پیشرفته با استفاده از ظرفیت‌های هوش مصنوعی خواهیم بود.\nدستاوردهای مهم و پراهمیت راشا در سال ۱۴۰۲\nمدیرعامل شرکت راشا در ادامه به دستاوردهای این مجموعه دانش‌بنیان در سال گذشته اشاره کرد و گفت: در سالی که گذشت، شرکت دانش‌بنیان کاوشگران صنایع معدنی راشا با حمایت سهام‌داران خود به چند دستاورد عملیاتی فناورانه در حوزه معدن و صنایع معدنی دست پیدا کرد. یکی از این دستاوردها، هوشمندسازی عملیاتی فرایندهای تولید بود که در زمینه هوشمندسازی مدارهای آسیاکنی کارخانه گندله‌سازی شرکت معدنی و صنعتی گل‎گهر «کگل» و هوشمندسازی کوره احیا مستقیم تولید آهن اسفنجی شرکت جهان فولاد سیرجان «فجهان» انجام شد. نتایج حاصل از این پروژه با استفاده از دیتاها و داده‌های سیستم، تخمین متالیزیشن (درجه فلزشدگی) و کربن به صورت لحظه‌ای به دست آمد و این در حالی بود که این امر با استفاده از سنسورهای فیزیکی قابل اندازه‌گیری نبوده و نیستند. با توجه به اینکه اعلام لحظه‌ای و آنلاین میزان فلزشدگی و مقدار کربن آهن اسفنجی در حال تولید، از جمله چالش‌های اصلی فرایند احیا در واحدهای تولید آهن اسفنجی به ویژه شرکت‌هایی که از سیستم هات شارژ استفاده می‌کنند محسوب می‌شود، بنابراین نتایج اجرای این پروژه بسیار حائز اهمیت خواهد بود؛ به نحوی که می‌تواند تا ۲۰ درصد میزان بهره‌وری در کارخانه‌های ذوب و همچنین کیفیت آهن اسفنجی تولید شده را افزایش دهد و به دنبال آن، منجر به کاهش هزینه‌های تولید در این واحدها شود.\nوی با اشاره به فرآوری سرد و گرم سرباره‌های کوره قوس الکتریکی به عنوان یکی دیگر از دستاوردهای شرکت دانش‌بنیان کاوشگران صنایع معدنی راشا در سال ۱۴۰۲، مطرح کرد: سرباره کوره قوس الکتریکی به دلیل مسائل زیست‌محیطی و هدررفت بخشی از آهن در سرباره (متوسط بین ۲۵ تا ۳۰ درصد)، به یکی از مهم‌ترین چالش‌های کارخانه‌های فولادسازی طی سالیان اخیر تبدیل شده است. از این رو دو اقدام اساسی توسط راشا با هدف رفع معضلات موجود انجام شد؛ نخست، افزایش آهن فلزی قابل بازیافت از سرباره بود که برای اولین بار در سطح جهان توسط شرکت دانش‌بنیان کاوشگران صنایع معدنی راشا صورت پذیرفت. در داخل کشور، هم‌اکنون به طور نرمال حدود ۲ درصد از آهن سرباره قابل بازیافت و جداسازی است؛ در حالی که ما این مقدار را تا ۵ درصد به صورت صنعتی و تا ۱۲ درصد به صورت نیمه‌صنعتی افزایش دادیم. در واقع می‌توان گفت که برگشت آهن فلزی موجود در سرباره به چرخه تولید، بیانگر همان اقتصاد چرخشی است که خلق ارزش افزوده بالایی را به همراه خواهد داشت و همچنین منجر به کاهش معضلات زیست‌محیطی و آزادسازی فضای کارخانه‌های فولادی از حجم سرباره‌های تولیدی خواهد شد؛ ضمن اینکه باطله به دست آمده پس از جداسازی آهن، تا ۲۰ درصد قابلیت جایگزینی با کلینکر سیمان را دارد. در واقع ما علاوه بر ایجاد ارزش افزوده از طریق بازیافت و جداسازی آهن از سرباره، از باطله آن نیز به نحو احسن استفاده می‌کنیم و آن را تحویل کارخانه‌های سیمان‌سازی جهت تولید سیمان تیپ ۲ می‌دهیم. لازم به ذکر است که این مهم با حذف برخی فرایندها اعم از معدنکاری، خردایش، پخت کلینکر و…، تولید سیمان در این کارخانه‌ها را اقتصادی‌تر خواهد کرد.\nبه گفته ملکی، سالیانه به طور متوسط ۳۰۰ هزار تن سرباره در یک کارخانه فولادی با ظرفیت یک میلیون تن تولید می‌شود که اگر بتوان ۱۰ درصد آهن این میزان سرباره را جداسازی کرد، سالیانه بیش از ۳۰ هزار تن آهن به دست خواهد آمد که رقمی چشمگیر و قابل‌توجه به شمار می‌آید.\nآماده ارائه خدمات به تمامی فولادسازان کشور هستیم\nملکی در ادامه با تاکید بر اجرای بیش از پنج پروژه موفق توسط راشا در ارتباط با بهینه‌سازی نوآورانه و فناورانه سیستم‌های شارژ و انتقال مواد، مدار خردایش و خشک‌کنی در کارخانه‌های فرآوری، گندله‌سازی و احیا مستقیم، تصریح کرد: در بحث آسیاهای گلوله‌ای، ما با ایجاد تغییرات در طراحی لاینرها تا ۲۵ درصد توانسته‌ایم ظرفیت آسیاها را افزایش دهیم. همچنین در زمینه اصلاح سیستم‌های شارژ مواد، میزان توقفات را به کمتر از یک پنجم و ریزش مواد را نزدیک به ۹۰ درصد کاهش داده‌ایم. در واقع مجموع این اقدامات، منجر به افزایش بهره‌وری سیستم و کاهش هزینه‌های تعمیرات و نگهداری و نیز هزینه‌های ناشی از توقفات خواهد شد.\nوی همچنین به اقدامات شرکت دانش‌بنیان کاوشگران صنایع معدنی راشا در سال جاری اشاره کرد و گفت: در سال ۱۴۰۳، پروژه جدیدی را با همکاری شرکت معدنی و صنعتی گهرزمین در زمینه کاهش مصرف بنتونیت در کارخانه‌ گندله‌سازی آغاز کرده‌ایم. نکته حائز اهمیت اینکه کاهش بنتونیت، عیار گندله را افزایش می‌دهد و برای مثال اگر مصرف بنتونیت به میزان یک درصد کاهش پیدا کند، یک درصد به عیار گندله افزوده خواهد شد. از این رو با افزایش کیفیت و تخلخل گندله، میزان کیفیت گندله تولیدی به قدری رشد پیدا می‌کند که به دنبال آن، کیفیت آهن اسفنجی تولید شده نیز افزایش یافته و هزینه‌های ذوب، چهار دلار به ازای هر تن کاهش خواهد یافت. خوشبختانه تست‌های انجام شده مرتبط با این پروژه موفقیت‌آمیز بوده است و بر همین اساس به دنبال صنعتی‌سازی آن با همکاری «کگهر» هستیم؛ چراکه اجرای این پروژه ارزش افزوده بسیار بالایی را به همراه خواهد داشت و به دنبال آن می‌توانیم پروژه مذکور را در تمامی کارخانه‌های گندله‌سازی کشور اجرا و پیاده‌سازی کنیم.\nمدیرعامل شرکت دانش‌بنیان کاوشگران صنایع معدنی راشا در ارتباط با سیستم‌های فلوتاسیون در کارخانه‌های فرآوری، اظهار داشت: فرایند فلوتاسیون با هدف حذف برخی مواد مضر در کنسانتره مانند فسفر و گوگرد انجام می‌شود و افزایش بهره‌وری سلول‌های فلوتاسیون، نقش بسزایی در کاهش مواد مذکور، افت چشمگیر آلایندگی‌های زیست‌محیطی و افزایش کیفیت محصول در کارخانه‌های کنسانتره‌سازی دارد. بر همین اساس ما با طراحی سیستم‌های مکانیکی و هوشمند نوین، به دنبال اجرای این طرح در سال جاری در شرکت معدنی و صنعتی گل‌گهر و در ادامه کلیه کارخانه‌های کنسانتره‌سازی کشور هستیم.\nراشا؛ نمونه‌ای موفق از سرمایه‌گذاری مشترک شرکت‌های بزرگ معدنی\nملکی با اشاره به برنامه‌ریزی این شرکت برای هوشمندسازی کوره ذوب در واحدهای فولادسازی، یادآور شد: شرکت دانش‌بنیان کاوشگران صنایع معدنی راشا، نمونه موفقی از مدل همکاری بین شرکت‌های بزرگ و فعال در حوزه پژوهش و توسعه فناوری محسوب می‌شود و دستاوردهای ارائه شده از سوی مجموعه ما، بیانگر آن است که این مدل همکاری در کشور می‌تواند نتایج مثبتی را به همراه داشته باشد؛ به نحوی که با سرمایه‌گذاری مشترک شرکت‌های بزرگ، بدون شک اجرای پروژه‌های عظیم امکان‌پذیر خواهد بود. این مسئله به خوبی در شرکت دانش‌بنیان کاوشگران صنایع معدنی راشا با همکاری هفت شرکت بزرگ معدنی و فولادی کشور تحقق یافته است و ما برای اجرا و عملیاتی شدن دستاوردهای حاصل شده در مجموعه، نیازمند حمایت روزافزون این شرکت‌ها به ویژه هلدینگ سرمایه‌گذاری توسعه معادن و فلزات «ومعادن» هستیم. بر همین اساس امیدواریم با حمایت‌های این هلدینگ عظیم سرمایه‌گذاری در کشور، بتوانیم گام‌های مستحکم‌تری در مسیر اجرا و پیاده‌سازی پروژه‌ها و دستاوردهای ارزشمند خود برداریم و از تمامی ظرفیت‌های موجود در مسیر توسعه و پیشرفت کشور استفاده کنیم.\nوی در پایان یادآور شد: چشم‌انداز شرکت دانش‌بنیان کاوشگران صنایع معدنی راشا، تبدیل شدن به مرجع توسعه فناوری در بخش معدن و صنایع معدنی کشور است؛ بدین معنا که راشا به انتخاب نخست همگان در زمینه توسعه فناوری‌های جدید و حل چالش‌های پیچیده‌ از مسیر فناوری در بخش معدن و صنایع معدنی تبدیل شود و بی‌شک این مهم با روند پیشرفت کنونی که ما با حمایت سهام‌داران محترم خود در پیش گرفته‌ایم، دست‌یافتنی خواهد بود.‌\n",
        "persian_date": "1403-03-21 16:54:00",
        "date": 1718038440000,
        "key": "ومعادن",
        "url": "https://www.bourse24.ir/news/292908/راشا؛-تجلی-نوآوری-در-فرآوری-سرباره-و-هوشمندسازی-در-صنایع-معدنی-کشور"
    },
    {
        "text": " بورس24 : امروزه بخش معدن و صنایع معدنی از ارکان اساسی اقتصاد ایران به شمار می‌آید و تحلیل و بررسی وضعیت اقتصادی کشور و پیش‌بینی آن در کوتاه‌مدت و بلندمدت، نقش بسزایی در اهداف و برنامه‌ریزی‌های بنگاه‌های مختلف ایفا می‌کند. با توجه به اهمیت بخش معدن و صنایع معدنی در رشد و توسعه اقتصادی و همچنین تاکید مسئولان بر جایگزینی اقتصاد معدن به جای نفت، ضرورت دارد بنگاه‌های بزرگ و فعال در این بخش با فراهم کردن بستری امن برای سرمایه‌گذاری و اجرای پروژه‌های توسعه‌ای، در مسیر خلق ارزش و سودآوری گام بردارند و زمینه رشد و توسعه اقتصادی کشور را بیش از پیش فراهم کنند. شرکت سرمایه‌گذاری توسعه معادن و فلزات «ومعادن» به عنوان یکی از شاخص‌ترین و برجسته‌ترین بنگاه‌های اقتصادی فعال در بخش معدن و صنایع معدنی کشور به شمار می‌‎آید که در حال حاضر راهبری هفت پروژه پیشران اقتصادی کشور را بر عهده داشته و نخستین طرح پیشران یعنی پروژه بلوک دوم نیروگاه سیکل ترکیبی شهید باکری سمنان، در فروردین ماه سال جاری با حضور رئیس جمهور شهید کشور به همت این بنگاه اقتصادی به بهره‌برداری رسید. شرکت سرمایه‌گذاری توسعه معادن و فلزات با سرمایه‌گذاری در پروژه‌های متنوع فولادی اعم از احداث کارخانه‌های کنسانتزه‌سازی، گندله‌سازی، احیا مستقیم و فولادسازی در نقاط مختلف کشور، نقش بسزایی در توسعه صنعت فولاد ایفا کرده و با راهبری پروژه عظیم جانجا، به دنبال خلق ارزش در منطقه کمتر توسعه یافته سیستان و بلوچستان است. با هدف بررسی سرمایه‌گذاری‌های انجام شده توسط «ومعادن» در پروژه‌های معدنی و فلزی و همچنین ارزیابی اهمیت اکتشاف و هوشمندسازی در این بخش، گفت‌وگویی با اردشیر سعدمحمدی، مدیرعامل خوشنام و باتجربه شرکت سرمایه‌گذاری توسعه معادن و فلزات تدارک دیده‌ایم که متن کامل آن را در ادامه خواهید خواند:\nدر ارتباط با سرمایه‌گذاری‌های «ومعادن» در پروژه‌های مختلف معدنی و فلزی کشور توضیحاتی ارائه بفرمایید.\nشرکت سرمایه‌گذاری توسعه معادن و فلزات از زمان آغاز فعالیت خود تا به امروز، شش اصل شامل سرمایه‌گذاری و بنگاه‌داری، حفظ و ارتقای ثروت سهام‌داران، استفاده بهینه از سرمایه‌های انسانی و منابع مالی در زنجیره ارزش صنایعی که از مزیت رقابتی برخوردارند، خلق ارزش در قالب ترکیب سود، رشد ارزش سرمایه‌گذاری و رضایتمندی سهام‌داران را سرلوحه اهداف خود قرار داده و به دنبال آن است که به برترین شرکت سرمایه‌گذار تخصصی در بخش معدن و صنایع معدنی خاورمیانه تبدیل شود. در همین راستا، هم‌اکنون ما راهبری هفت پروژه پیشران اقتصادی کشور را بر عهده داریم و در تلاش هستیم هر یک از این پروژه‌ها را در زمان مقرر به بهره‌برداری برسانیم. یکی از این طرح‌ها، پروژه شرکت صنایع فولاد کردستان با هدف احداث کارخانه احیا مستقیم به روش پرد با ظرفیت تولید سالیانه یک میلیون و ۶۰۰ هزار تن آهن اسفنجی در شهرستان بیجار و احداث کارخانه فولادسازی و نورد پیوسته به روش «CSP» با ظرفیت تولید سالیانه یک‌ میلیون تن ورق گرم فولادی در شهرستان قروه است که مالکیت مستقیم و غیرمستقیم «ومعادن» در این طرح به ۵۶ درصد می‌رسد. علاوه‌براین، دو پروژه‌ احداث کارخانه احیا مستقیم شرکت فولاد اقلید پارس و شرکت آهن و فولاد الماس آرتاویل هر یک با ظرفیت تولید سالیانه یک میلیون و ۱۰۰ هزار تن و با مالکیت به ترتیب ۵۱ و ۴۰ درصدی را در دست اقدام داریم. احداث کارخانه کنسانتره‌‌سازی شرکت توسعه معدنی و صنعتی صبانور با ظرفیت تولید سالیانه دو میلیون و ۵۰۰ هزار تن و احداث کارخانه گندله‌سازی شرکت صبا امید غرب خاورمیانه با ظرفیت تولید سالیانه یک میلیون تن، دو پروژه پیشران دیگری به شمار می‌آیند که هم‌اکنون در حال اجرا هستند و سهم مالکیت «ومعادن» در این پروژه‌ها ۸۵ درصد برآورد می‌شود. بر همین اساس می‌توان گفت هم‌اکنون سهم قابل‌توجهی از اجرای پروژه‌های پیشران در صنعت فولاد کشور را در اختیار داریم؛ این در حالی است که ما پروژه پروژه بلوک دوم نیروگاه سیکل ترکیبی شهید باکری سمنان به عنوان نخستین طرح پیشران اقتصادی و با مالکیت ۷۵.۵ درصدی هلدینگ را ظرف کمتر از یک سال در فروردین ماه سال جاری، با حضور رئیس جمهور شهید کشور به بهره‌برداری رساندیم و گام بلندی در راستای تامین بخشی از برق پایدار مورد نیاز صنایع برداشتیم.\nعلاوه‌ بر طرح‌های پیشران مذکور، هم‌زمان راهبری و اجرای پروژه‌های دیگری را هم در برنامه داریم که از جمله می‌‎توان به احداث کارخانه کنسانتره مس با ظرفیت تولید سالیانه ۱۳۰ هزار تن در شرکت توسعه معادن و صنایع مس جانجا، احداث کارخانه الکترود گرافیتی با ظرفیت تولید سالیانه ۳۰ هزار تن در شرکت صنعت گستر سورنا، احداث کارخانه فروآلیاژ شیروان با ظرفیت تولید سالیانه ۲۵ هزار تن فروسیلیکومنگنز در فاز اول و ۴۰ هزار تن فرومنگنز در فاز دوم، احداث کارخانه تسمه نوار نقاله استیل کورد با ظرفیت تولید سالیانه ۱۵ هزار تن در شرکت کانیار صاعی و احداث کارخانه تایر با ظرفیت تولید سالیانه ۲۷ هزار تن در شرکت آریا تایر هامون اشاره کرد. همچنین از آنجایی که در ترکیب سهام‌داران سه غول معدنی و صنعتی کشور یعنی شرکت معدنی و صنعتی گل‌گهر، معدنی و صنعتی چادرملو و معدنی و صنعتی گهرزمین قرار گرفته‌‌ایم، تامین بخشی از سرمایه لازم برای اجرای پروژه‌های این شرکت‌ها نیز بر عهده ماست. در همین راستا، تعداد ۹۹ پروژه با سرمایه‌گذاری بیش از ۱۳ میلیارد و ۸۰۰ میلیون یورو در دست اجرا و برنامه‌ریزی بوده که سهم سرمایه‌گذاری «ومعادن» در این پروژه‌ها به سه میلیارد و ۵۰۰ میلیون یورو می‌رسد و نشان از عملکرد قابل‌قبول هلدینگ طی سال‌های اخیر دارد. لازم به ذکر است که شرکت تجلی توسعه معادن و فلزات به عنوان یکی از شرکت‌های زیرمجموعه ما و به عنوان اولین شرکت پروژه‌محور در کشور، در پروژه‌های مختلفی همچون احداث کارخانه کلاف‌سازی با ظرفیت تولید سالیانه ۴۵۰ هزار تن کلاف در شرکت صنایع آهن و فولاد سرمد ابرکوه سرمایه‌گذاری کرده که خوشبختانه این پروژه طی روزهای اخیر به بهره‌برداری خواهد رسید. شرکت گسترش کاتالیست ایرانیان با مالکیت بیش از ۹۳ درصدی «ومعادن»، در حال مطالعات برای تولید انواع کاتالیست‌های جدید مورد نیاز صنایع فولاد و پتروشیمی بوده و به پیشرفت قابل‌توجهی طی ماه‌های اخیر دست یافته است. پیشرفت چشمگیر فاز نخست طرح احداث اسکله و پایانه مکانیزه ریلی با ظرفیت حمل و جابه‌جایی ۱۰ میلیون تن مواد فله معدنی و فولادی توسط شرکت مدیریت بین‌المللی همراه جاده ریل دریا (هیمکو)، افزایش ۸۹ درصدی درآمد عملیاتی شرکت کارخانجات تولیدی شهید قندی (بکام) در سال ۱۴۰۲ نسبت به سال پیش از آن، عملیاتی کردن استفاده از هوش مصنوعی در تولید فولاد به روش کوره قوس الکتریکی توسط شرکت دانش‌بنیان کاوشگران صنایع معدنی راشا، راه‌اندازی باتری‌های شماره سه و چهار مجتمع کک طبس و افزایش بهره‌وری و تولید کک متالورژی در این مجموعه و واردات ماشین‌آلات و دستگاه‌های جدید حفاری توسط شرکت مدیریت اکتشاف صنایع معدنی پایا به عنوان بازوی اکتشافی «ومعادن»، همگی بیانگر شتاب بالای حرکت «ومعادن» در مسیر توسعه و پیشرفت اقتصادی است.\nبا توجه به اهمیت اکتشاف در بخش معدن و صنایع معدنی، «ومعادن» چه عملکردی در این زمینه از خود بر جای گذاشته است؟\nباید این واقعیت را بپذیریم که در دنیای امروز، اکتشاف به عنوان شاه‌کلید توسعه در بخش معدن و صنایع معدنی محسوب می‌شود و از این رو هرچقدر ما در مسیر تحقق آن گام برداریم، به نظر باز هم نیازمند اکتشافات روزافزون در سراسر کشور هستیم. از این رو باید برنامه‌ریزی هدفمند برای بخش معدن داشته باشیم؛ به نحوی که بدانیم به کدام سو می‌خواهیم حرکت کنیم و چگونه این مسیر پر پیچ و خم را طی خواهیم کرد. از طرفی، ما نیازمند فراهم کردن تکنولوژی برای حرکت در این مسیر با سرعت، دقت و دانش بالا هستیم و در این بین آموزش و تربیت نیروی انسانی متخصص که بتواند از این فناوری‌ها استفاده کند را باید در دستور کار قرار دهیم زیرا بدون نیروی انسانی متخصص، طی این مسیر امکان‌پذیر نخواهد بود. همچنین ما به تعبیه یک سیستم تحقیق و توسعه اکتشافات معدنی نیاز داریم تا بتوانیم تغییرات و پیشرفت‌های روزافزون در سراسر دنیا را رصد و به سرعت به بخش معدنی کشور منتقل کنیم. بخش معدن و صنایع معدنی در جهان به سرعت در حال پیشرفت است و ما باید این تغییرات را به طور پیوسته بررسی کرده و در داخل کشور پیاده‌سازی کنیم. در همین راستا، بیش از ۲۰۰ هزار متر حفاری اکتشافی طی دو سال گذشته توسط شرکت سرمایه‌گذاری توسعه معادن و فلزات انجام شده که بخش عمده‌ای از آن متعلق به شرکت توسعه معدنی و صنعتی صبانور در چهار معدن باباعلی، گلالی، شهرک و ظفرآباد (۷۶ هزار و ۶۵۰ متر تا پایان بهمن ماه ۱۴۰۲) و بخش دیگر نیز متعلق به شرکت توسعه معادن و صنایع مس جانجا در معدن مس و طلای جانجا (بیش از ۱۸ هزار متر تا پایان دی ماه ۱۴۰۲) بوده است. نکته قابل‌توجه اینکه میزان حفاری اکتشافی فوق توسط دو بازوی اکتشافی ما یعنی شرکت‌ سپهر تجلی ایرانیان و شرکت یاقوت توسعه معادن و فلزات حاصل شده و به دنبال آن، ذخایر قطعی سنگ‌آهن شرکت توسعه معدنی و صنعتی صبانور از ۵۰ میلیون تن به ۲۷۰ میلیون تن ارتقا یافته است. این مسئله، ارزش برجای ۷۵۰ میلیون دلاری را برای «ومعادن» به عنوان سهام‌دار اصلی این شرکت به ارمغان آورده است که به یاری خدا نتایج مثبت و سودآوری حاصل از آن پس از بهره‌برداری از پروژه‌های در دست اجرای هلدینگ نمایان خواهد شد.\nارزیابی جناب‌عالی از اهمیت هوشمندسازی در معادن کشور چیست و شرکت سرمایه‌گذاری توسعه معادن و فلزات چه اقداماتی در این زمینه انجام داده است؟\nدر حال حاضر ظهور تکنولوژی‌های نوین و ورود آن‌ها به بخش معدن و صنایع معدنی، با تحولات گسترده‌ای در این حوزه‌ها همراه شده و بخش معدن و صنایع فلزی را در مسیر تحول دیجیتال و حرکت به سوی انقلاب صنعتی چهارم سوق داده است. باید توجه داشت که در دنیای امروز، فعالیت‌های معدنی و تولید فلزات، با سرعت بالایی به سمت هوشمندسازی و گسترش استفاده از تکنولوژی هوش مصنوعی در حال حرکت است؛ مقوله‌ای که ضروت دارد در کشور نیز نه به عنوان یک انتخاب بلکه به عنوان یک الزام و یک مولفه اساسی برای بخش معدن به آن پرداخته شود. از این رو ما به عنوان شرکتی پیشرو در توسعه بخش معدن و صنعت کشور، گام‌های بلندی را در راستای بهبود سطح فناوری بخش معدن و هوشمندسازی برداشته‌ایم و با نگاهی جامع و برنامه‌ریزی بلندمدت، به دنبال استفاده از هوشمندسازی و فناوری‌های نوین در پروژه‌های خود هستیم؛ چراکه معتقدیم برخورداری از نگاه همه‎جانبه و بلندمدت به توسعه، لازمه دسترسی به سطح بالاتری از تکنولوژی و حرکت پرشتاب در راستای انقلاب صنعتی چهارم است. البته در این میان نباید از اهمیت به‌کارگیری تجهیزات و ماشین‌آلات روز نیز غافل شد؛ مسئله‌ای که ما بخشی از سرمایه‌گذاری‌های خود را بر تحقق آن یعنی خرید تجهیزات و ماشین‌آلات جدید و متناسب با تکنولوژی روز در عملیات حفاری متمرکز کرده‌ایم. برای مثال، عملیات اکتشاف در معدن مس طلای جانجا از طریق روش‌های نوین ژئوفیزیکی انجام شده و پس از مدل‌سازی سه‌بعدی و طراحی معدن، عملیات استخراج در حال آغاز است. علاوه‌براین، بخشی از توسعه و هوشمندسازی هلدینگ از طریق شرکت‌های دانش‌بینان دنبال می‌شود که از جمله می‌توان به اجرای موفقیت‌آمیز هوشمندسازی مدار آسیاب‌کنی گندله‌سازی و کوره احیا مستقیم آهن ‌اسفنجی به صورت آنلاین به وسیله شرکت کاوشگران صنایع معدنی راشا اشاره کرد.\nهدف‌گذاری و چشم‌انداز «ومعادن» در سرمایه‌گذاری و اجرای پروژه‌ها به ویژه طرح‌های پیشران اقتصادی کشور طی ماه‌های آینده چیست؟\nشرکت سرمایه‌گذاری توسعه معادن و فلزات طی سالیان اخیر، به یکی از پربازده‌ترین و قابل‌اعتمادترین نمادهای بورسی در کشور تبدیل شده و از این رو با افزایش سرمایه‌گذاری‌ها و حمایت هرچه سهام‌داران محترم، گام‌های بلندی در مسیر توسعه و رشد اقتصادی کشور در شرایط سخت و دشوار تحریم برداشته است. برای مثال با افتتاح فاز دوم نیروگاه سیکل ترکیبی شهید باکری سمنان به عنوان نخستین طرح پیشران اقتصادی کشور، متعلق به شرکت تولید و توسعه پویا انرژی نگین سبز خاورمیانه و یکی از شرکت‌های زیرمجموعه هلدینگ «ومعادن»، در حالی دو خط ۱۸۳ مگاواتی به شبکه برق کشور اضافه شد که میزان سرمایه‌گذاری این طرح، حدود سه هزار میلیارد تومان معادل ۹۰ میلیون یورو بوده است. همچنین در ادامه و در فاز سوم پروژه، احداث دو واحد بخار ۱۸۰ مگاواتی با سرمایه‌گذاری ۳۱۰ میلیون یورو در دستور کار شرکت قرار دارد. هم‌اکنون محل احداث نیروگاه مشخص شده و عملیات ژئوتکنیکی آن در حال انجام است؛ ضمن اینکه مهندسی و عقد قرارداد آن صورت گرفته است و پیش‌بینی می‌کنیم طی دو سال آینده احداث نیروگاه به اتمام برسد. در واقع با اجرای فاز سوم این پروژه، ظرفیت نهایی نیروگاه به حدود یک هزار و ۱۰۰ مگاوات خواهد رسید. همچنین در پروژه عظیم و بسیار مهم جانجا که با سرمایه‌گذاری ۴۰۰ میلیون یورو توسط شرکت توسعه معادن و صنایع مس جانجا به عنوان یکی از شرکت‌های زیرمجموعه «ومعادن» در حال اجراست، طی پنج سال آینده ۷۵ میلیون تن عملیات معدنکاری در این محدوده انجام خواهد شد که ۱۶ میلیون تن آن ماده معدنی و مابقی باطله است. در همین راستا، احداث کارخانه فلوتاسیون با هدف تولید ۱۳۰ هزار تن کنسانتره مس با عیار ۲۶ درصد در دستور کار قرار دارد که درآمد سالانه ۳۰۰ میلیون دلار را برای سیستان و بلوچستان به همراه خواهد داشت و با اشتغال‌زایی بیش از دو هزار نفر، بی‌شک باعث تحول و رونق اقتصادی در این منطقه کمتر توسعه‌یافته کشور خواهد شد. به علاوه با توجه به اکسیدی ‌بودن خاک این معدن، احداث یک کارخانه لیچینگ سه هزار تنی برای تولید کاتد مس به روش الکترووینینگ (SXEW) در این منطقه برنامه‌ریزی شده است که امیدواریم عملیات اجرایی آن به زودی آغاز شود و شاهد برکات آن برای مردم منطقه و سهام‌داران شرکت سرمایه‌گذاری توسعه معادن و فلزات باشیم.\n",
        "persian_date": "1403-03-19 16:12:00",
        "date": 1717863120000,
        "key": "ومعادن",
        "url": "https://www.bourse24.ir/news/292754/«ومعادن»؛-نماد-پیشرفت-و-توسعه-پایدار-در-بخش-معدن-و-صنایع-معدنی--تسریع-در-اجرای-پروژه‌های-پیشران-اقتصادی"
    },
    {
        "text": "به گزارش کدال نگر بورس24 ، شرکت سرمایه گذاری توسعه معادن و فلزات در اردیبهشت ماه از معاملات خود سودی کسب نکرد.\n ارزش پرتفوی بورسی این شرکت نیز در این ماه به 148262 میلیارد  تومان رسید و 1720 میلیارد تومان کاهش داشت.  بیشترین سهم ارزش پرتفوی این شرکت مربوط به سنگ آهن گل گهر به مبلغ  36195 میلیارد تومان می باشد.\n",
        "persian_date": "1403-03-06 20:21:00",
        "date": 1716754860000,
        "key": "ومعادن",
        "url": "https://www.bourse24.ir/news/292252/تغییرات-پرتفوی-\"ومعادن\"-در-اردیبهشت-ماه"
    },
    {
        "text": " بورس24 : ومعادنی که نصف ارزش ذاتی معامله می شود !!بنابر دیتای معاملاتی روز سه شنبه ، خالص ارزش دارایی های هر سهم تقریبا 620 تومان محاسبه شده و این یعنی مهم ترین نسبت بنیادی شرکت یعنی P/NAV تقریبا برابر 49% است. عددی که گویای ارزندگی بالای سهام از دید سرمایه گذاران ارزش محور به دید میان و بلندمدت است.\nبزرگترین هلدینگ معدنی فلزی بازار سرمایه بوده که در حقیقت بازوی سرمایه گذاری غول فولادی کشور یعنی فولاد مبارکه است. سهامدار شرکت تجلی توسعه معادن و فلزات بوده که در همین ماه ، یکی از اصلی ترین پروژه های این شرکت یعنی فولاد سرامد ابرکوه استارت عملیاتی تولید کلاف را خواهد زد و این یعنی رشد غیرمستقیم درآمد های سرمایه گذاری #ومعادن.\nدر انتهای فروردین 1403 ، بهای تمام شده سرمایه گذاری های شرکت به بیش از 30 همت رسیده که 18.2 همت معادل 60% از آن در شرکت های بورسی و مابقی در شرکت های غیربورسی سرمایه گذاری شده است. با احتساب 18.2 همت بهای تمام شده سبد بورسی و 150 همت ارزش بازار این سبد ، شاهد 132 هزار میلیارد تومان ارزش افزوده برای سهامداران هستیم.\nیکی از اصلی ترین زیرمجموعه های این غول معدنی ، شرکت صبانور بوده که اخیرا اخبار بنیادی بسیار مثبتی به بازار مخابره کرده است. شرکت توانسته با ثبت رکورد های جدید در اکتشافات ، ذخایر عملیاتی خود را به میزان قابل توجهی افزایش دهد. در دوره 1402 ، شرکت تارگت حفاری و اکتشافات خود را در سطح 60 هزار متر ست کرده بود ؛ حال آنکه در انتهای دوره توانسته بود بیش از 75 هزار متر حفاری کند. در دل این شرکت ، طرح توسعه افزایش 150% ظرفیت تولید کنسانتره از 1 به 2.5 میلیون تن نیز در دست پیگیری و اجرا است.\nدیگر زیرمجوعه مهم ومعادن ، شرکت تولید کابل مخابراتی شهید قندی بوده که به هاب اصلی تولید فیبرنوری در کشور مشهور است. این شرکت استارت قوی در 1403 داشته و توانسته ارزش درآمد های خود را با پرش 106% نسبت به فروردین 1402 به حوالی 61 میلیارد تومان برساند ؛ رویدادی که تاثیر قابل ملاحظه ای بر سودسازی این مجموعه و در نتیجه افزایش ارزش پرتفوی ومعادن خواهد داشت. 76% از سهام این شرکت در اختیار ومعادن است.\nتکنیکال و ریسک به ریواردی برابر با 6 !!\nاز بعد تکنیکال، در حال نزدیک شدن به یکی از معتبرترین خط روندهای خود است ، خط کف کانال چهار ساله. در سنوات گذشته ، پس از هر بار برخورد با این سطح به خوبی حمایت شده و به سمت بالا پرتاب شده است. نزدیکی اندیکاتور RSI به منطقه اشباع فروش و همچنین واگرایی در این اندیکاتور از حضور خریداران در این سهم حکایت دارد. با توجه به گذشته چارت ، اصلاح به زیر این خط ، سطح 280 تومان ، بعید بوده و به نظر می رسد که فرصت سرمایه گذاری کم ریسکی در این غول معدنی ایجاد شده است.در صورت ورود به سهم در قیمت 290 الی 300 تومان ، با رعایت حد ضرر اندک 280 تومان ، نخستین تارگت سهم قسمت 350 تومان خواهد بود. با این اوصاف ، نسبت ریسک به ریوارد این معامله برابر با 6 خواهد بود که بسیار کم ریسک و منطقی است.\n\n",
        "persian_date": "1403-03-06 14:00:00",
        "date": 1716732000000,
        "key": "ومعادن",
        "url": "https://www.bourse24.ir/news/292156/نگاهی-به-آخرین-وضعیت-«ومعادن»"
    },
    {
        "text": " بورس24 : مجمع عمومی عادی سالیانه شرکت مدیریت بین‌المللی همراه جاده ریل دریا (هیمکو) ساعت ۹ صبح روز دوشنبه ۳۱ اردیبهشت‌ماه ۱۴۰۳، با حضور ۱۰۰ درصدی سهامداران، در محل شرکت سرمایه‌گذاری توسعه معادن و فلزات برگزار شد.\nهدف از تاسیس شرکت مدیریت بین‌المللی همراه جاده ریل دریا (هیمکو) ایجاد یک پایانه مکانیزه مواد فله معدنی در غرب بندر شهید رجایی است. با ایجاد این پایانه و به دلیل استفاده از تجهیزات مکانیزه، اتوماسیون و تکنولوژی‌های پیشرفته، علاوه بر افزایش سرعت و کاهش هزینه‌ها، بهبود قابل توجهی در ایمنی، بهداشت و محیط زیست حاصل خواهد شد.\nمحسن نادری، مدیرعامل هیمکو در حاشیه این مجمع در گفت‌وگویی بیان کرد: به علت نبود پایانه‏‏‌های مکانیزه‌ی تخلیه و بارگیری مواد فله معدنی در بندر شهید رجایی، در حال حاضر سرعت متوسط سیر واگن‏‏‌های حمل‏‏‌کننده این مواد به حدود ۳.۵ تا ۴ کیلومتر در ساعت رسیده است. در مقاطعی سرعت سیر این واگن‏‏‌ها از بندرعباس به منطقه گل‏‏‌گهر به دو سیر در ماه نیز می‌رسد؛ در حالی که باید این میزان حدود هفت تا نه سیر در ماه باشد.\nنادری تاکید کرد: عدم تخلیه و بارگیری به موقع واگن‏‏‌های باری باعث کاهش بهره‏‏‌وری زنجیره ریلی شده و خواب سرمایه را در این صنعت ایجاد کرده است. ما در منطقه مانوری بندر شهیدرجایی شاهد این هستیم که واگن‌ها به انبار تبدیل شده‌اند‌ و مواد فله معدنی حدوداً دو تا چهار هفته در آن‌ها باقی می‌ماند تا نهایتاً با روش سنتی و غیرمکانیزه، یعنی با بیل مکانیکی، تخلیه شود؛ علاوه بر اتلاف زمان، در حین این جابه‌جایی آلودگی و گردوغبار ایجاد می‌شود و همچنین بخشی از مواد معدنی بر روی زمین ریخته و خاک و آب را آلوده می‌کند.\nوی ادامه داد: طبق محاسبات صورت‌گرفته، بازدهی زنجیره ریلی شامل پایانه، ریل، لوکوموتیو و واگن کمتر از ۳۰ درصد است.\nنادری بیان کرد: صنایع معدنی نمی‌توانند تعهدات خود به مشتریان و حمل به موقع بار را نادیده بگیرند، بنابراین برای حمل از جاده استفاده کرده و مجبورند هزینه حمل جاده‌‌‌ای را به میزان دو برابر حمل ریلی پرداخت کنند؛ بنابراین حاشیه سود این صنایع کاهش یافته و رقابت در بازارهای جهانی را برای آن‌ها سخت می‌کند.\nوی تاکید کرد: ما در بندرعباس مشکل اساسی در زمینه زیرساخت ریلی نداریم؛ بلکه عمده مسائل زمانی ایجاد می‌شوند که مواد فله معدنی به بندر می‌رسند و پایانه مکانیزه‌ای برای تخلیه این مواد و بارگیری در کشتی‌ها وجود ندارد و این روند باعث ترافیک شدید تریلی‌ها و قطارها در بندر شهید رجایی می‌شود.\nمدیرعامل شرکت همراه جاده، ریل، دریا گفت: برای جلوگیری از این آسیب‌‌‌ها و پوشش همزمان لجستیکی بنادر و کارخانه‌های تولیدی، در حال احداث پایانه‌‌‌ای در منطقه غرب بندر شهید رجایی هستیم. در این پروژه قطار با عبور از خطوط انشعاب و مانوری بندر شهید رجایی در پارکینگ مخصوص توقف کرده و عملیات تخلیه و بارگیری را به صورت کاملاً مکانیزه انجام می‌دهد.\nوی افزود: این پایانه تا روزی ۱۰ قطار را پوشش داده و در آن‌جا با استفاده از ابزار واگن‌برگردان عملیات تخلیه انجام شده و واگن‌‌‌های تخلیه شده مجدداً در سیر قرار می‌‌‌گیرند. احداث این پروژه امیدی را در شرکت‌های ریلی ایجاد کرده و کار پیچیده‌‌‌ای است، زیرا یک در‌هم‌تنیدگی و درهم‌آمیختگی نسبت به لجستیک در آن منطقه از قبل شکل گرفته و این کار جدید باید در دل فعالیت‌‌‌های قبلی انجام شود و نباید به آن‌ها لطمه‌‌‌ای وارد شود و باید به مرور زمان این چرخش از فعالیت‌‌‌های سنتی به سمت مکانیزه اتفاق بیفتد.\nنادری درباره مزایای احداث این پروژه گفت: انجام این پروژه حدود ۳۰ تا ۳۵‌درصد بهره‌‌‌وری کلی حمل‌ونقل ریلی را بهبود می‌‌‌بخشد. در حال حاضر مجموع ظرفیت حمل ریلی بندرعباس حدود ۴ میلیون تن بوده که بهره‌برداری از این پروژه آن را به ۲۰ میلیون تن افزایش خواهد داد.\nوی افزود: بودجه لازم برای احداث این پروژه بدون در نظر گرفتن تعدیل‌‌‌های آن حدود ۱۱‌هزار میلیارد تومان بوده که برای پوشش حمل ۱۰ میلیون تن مواد فله معدنی و یک میلیون تن گوگرد به صورت حمل ریلی در نظر گرفته شده است.\nنادری مطرح کرد: با وجود آلایندگی زیست محیطی گوگرد، پایانه‌‌‌ای برای این مواد معدنی در بندرعباس وجود ندارد. در سال حدود ۲ تا ۳ میلیون تن گوگرد از روسیه ترانزیت و یک میلیون تن نیز از محل داخل کشور به بندرعباس حمل می‌شود. گوگرد به علت اینکه پایانه بار‌پذیر ندارد، با روش‌های سنتی به میزان نیم یا یک میلیون تن در سال پذیرش ترانزیت می‌شود. در این پروژه قرار است یک منطقه مکانیزه ایمن برای پذیرش و انبارش گوگرد ایجاد شود.\nوی افزود: تقریبا حدود ۲۲ فعال حوزه مواد فله معدنی در بندر شهید رجایی حضور داشته که همه آن‌ها امکان استفاده از ابزار سیستم انبارداری این پروژه را دارند و می‌توانند از ظرفیت‌‌‌های آن به عنوان نقطه اتصال بازار و پایانه استفاده کنند. در واقع در این پروژه، همکار ما سازمان بنادر بوده و به دنبال این هستیم که شرکت‌های لجستیکی و پایانه‌‌‌ای همان فعالیت‌‌‌های خود را با ابزار قوی‌‌‌تر انجام دهند. این پروژه نه‌تنها تهدیدی برای شرکت‌های موجود نبوده، بلکه باعث افزایش درآمدهای آن‌ها در نتیجه استفاده از ابزارهای جدید خواهد شد.\nمدیرعامل هیمکو در ادامه گفت: درآمد یک پایانه‌‌‌دار ناشی از انجام فعالیت‌‌‌های بیشتر است؛ زمانی که یک پایانه‌‌‌دار سنتی با استفاده از این پایانه مکانیزه با ابزارهای نوین فعالیت کند، می‌تواند بهره‌‌‌وری خود را افزایش دهد. به عنوان مثال یک کشتی که ظرف مدت ۱۵ روز عملیات بارگیری را انجام می‌‌‌دهد با استفاده از این امکانات می‌تواند عملیات بارگیری را در مدت سه تا چهار روز، بدون جریمه و داخل یک محدوده ایمن، انجام دهد.\nنادری در پایان بیان کرد: این پروژه در حال حاضر حدود ۱۱ درصد پیشرفت فیزیکی داشته است. تکمیل این پروژه با همپوشانی‌‌‌هایی که دارد حدود پنج سال زمان می‌‌‌برد. این پروژه را در شش سرفصل مستقل در قالب سه دوره ساخت و بهره‌‌‌برداری که به صورت موازی انجام می‌شود، تفکیک کرده‌‌‌ایم؛ به این صورت، یک دوره یک‌ساله مربوط به احداث سریع پایانه در خشکی است. دوره بعدی سه ساله بوده که شامل مکانیزه کردن بخش خشکی است. دوره بعدی پنج‌ساله بوده که شامل تمام‌مکانیزه کردن، احداث اسکله و تکمیل پروژه است.\nلازم به ذکر است این پروژه با محوریت شرکت سرمایه‌گذاری توسعه معادن و فلزات (ومعادن) و همچنین مشارکت سایر شرکت‌های بزرگ معدنی ایران همچون تجلی توسعه معادن و فلزات، شرکت‌های معدنی و صنعتی گلگهر، چادرملو و گهرزمین و شرکت سرمایه‌گذاری امید در حال انجام است.\n",
        "persian_date": "1403-03-01 16:13:00",
        "date": 1716307980000,
        "key": "ومعادن",
        "url": "https://www.bourse24.ir/news/291831/مدیرعامل-شرکت-«هیمکو»-تاکید-کرد؛-خواب-سرمایه؛-نتیجه-عدم-وجود-پایانه-مکانیزه-در-بندر-شهید-رجایی"
    },
    {
        "text": "نیما شهبازی - مدیر کنترل طرح­ها و پروژه‌­های شرکت سرمایه گذاری توسعه معادن و فلزات و عضو هیات مدیره شرکت سرمایه گذاری پرتو تابان معادن و فلزات: \nتامین مالی برای راه‌اندازی یک پروژه جدید یا اجرای طرح‌های توسعه‌ای، از مهم‌ترین دغدغه‌های فعالان اقتصادی محسوب می‌شود. همانقدر که انتخاب گزینه درست از میان راه‌های تامین مالی، می‌تواند باعث موفقیت یک طرح یا کسب و کار شود، انتخاب اشتباه می‌تواند مانع پیشرفت و حتی شکست طرح گردد.\nبا توجه به وضعیت خاص کشورهای در حال توسعه و بحران­های مالی در این کشورها، امکان تامین مالی برای اجرای پروژه­ های ملی و بزرگ به راحتی فراهم نمی‌شود، بنابراین انتخاب روش تامین مالی مناسب با توجه به هزینه‌های مالی و زمانی آن بسیار حائز اهمیت است و یافتن راهکاری مناسب برای تامین منابع مالی مورد نیاز پروژه  با درنظر‌گرفتن تمام ابعاد آن از جمله صنعت مرتبط، پیمانکاران، خریداران، تأمین‌کنندگان مواد اولیه, ریسک­‌های مرتبط با طرح و بطور کلی تمام بخش‌های درگیر در آن جهت انتخاب بهترین و مناسب­‌ترین روش تأمین مالی امری ضروری به‌شمار می‌رود.\nبه‌دلیل آنچه تنوع بخشی و کاهش ریسک خوانده می‌شود، تامین مالی ابرپروژه‌ها نباید محدود به تنها یک واسطه مالی مانند بانک یا تامین از طریق اوراق یا دیگر ابزارها (به تنهایی) باشد. به طور مشخص‌تر درصورتی‌که جذب منابع خارجی با مشکلات و معضلات مختلفی روبه‌رو باشد، لازم است تا با ایجاد یک کنسرسیوم از چند بانک یا دیگر واسطه‌های مالی ریسک پروژه را تا حد ممکن کاهش داد. این موضوع البته زمانی به طور کامل مصداق دارد که بازار مالی در یک کشور از سطح و عمق کافی برخوردار باشد. به‌طورکلی کشورهای صنعتی و پیشرفته دارای نظام مالی قوی و بالعکس کشورهای در حال توسعه فاقد چنین نظام مالی منسجمی هستند. از این‌رو نحوه تامین مالی پروژه‌ها در این کشورها با هم تفاوت‌های جدی و اساسی دارد. به‌طور مثال در ایران تقریبا ۸۰ درصد تامین مالی در نظام مالی کشور بر عهده بانک‌هاست و بازار سرمایه سهم اندکی را به خود اختصاص داده است. شکل ذیل ساختار تأمین مالی را در ایران نشان می­دهد.\n\nاین نکته نشان می‌دهد که بازار مالی در ایران از عمق کافی برخوردار نبوده و نیازمند بکارگیری ابزارهای نوین مالی است. نتیجه آن‌که بهبود تامین منابع مالی، نیازمند گستردگی و عمق‌بخشی به بازار مالی و تغییر ساختار تامین مالی کشور از بانک‌محوری به بازارمحوری است؛ چراکه وقتی ساختار مالی یک کشور به سمت بازار سرمایه سوق پیدا کند، در واقع تجهیز و تخصیص منابع با ابزار بهتری در این بازار شکل می‌گیرد.\nدر حال حاضر بانک‌ها و بنگاه‌‌های اقتصادی در ایران، به دلیل بروز مشکلات اقتصادی از جمله افزایش تقاضا در حوزه تسهیلات، اعمال سیاست‌های تکلیفی، افزایش مطالبات معوق و… با مشکلات متعددی از جمله کمبود منابع مواجه شده‌اند. بانک‌ها برای جبران کمبود منابع از روش‌های مختلفی استفاده می‌کنند که اکثر آنها مستلزم صرف هزینه و زمان طولانی هستند. ضمن آنکه ناهمخوانی بین نرخ سپرده‌ها و نرخ تسهیلات و عدم اطمینان نسبت به آینده، علاقه‌‌مندی بانک‌‌ها را برای درگیر ساختن منابع خویش در طرح‌های بلندمدت کاهش داده است. از این رو استفاده از ابزارهای تأمین مالی نوین که مطابق با اصول شریعت و قوانین اسلامی بتوانند در کوتاه‌ترین زمان در تأمین سرمایه، تأمین نقدینگی و تبدیل دارایی به اوراق بهادار بانک‌ها توانایی و کاربرد داشته باشند بسیار مهم و ضروری است.\nشکل زیر نمای کلی از چالش­های تأمین مالی پروژه در کشور را نشان می­دهد.\n\nدر این میان، با توجه به اهمیت و نقش صنایع فولادی در کشور لازم است نگاهی ویژه به تأمین مالی پروژه­ها در این صنعت داشته باشیم. تولید و مصرف فولاد امروزه، یکی از شاخص‌های اصلی توسعه‌یافتگی کشورها و جوامع به شمار می‌آید. حضور صنعت فولاد در یک منطقه بر فرآیند توسعه، فرهنگ، سطح دانش، اشتغال زایی، پژوهش آموزش و تجارت آن منطقه تأثیر بسزایی دارد. زندگی روزمره بشر با فولاد آمیخته شده و صنایع فولاد در سازندگی، بازسازی و توسعه کشور سهم مهمی را ایفا می نمایند.\nبا نگاه کلی به صنایع فولادی کشور مشخص می­شود حجم سرمایه­گذاری محقق شده در طرح­های فولادی از سال ۱۳۹۳ تا کنون بالغ بر ۱۵ میلیارد یورو بوده و سرمایه­گذاری مورد نیاز برای تکمیل طرح­های در دست اجرا تا افق ۱۴۱۰ بالغ بر ۸ میلیارد یورو می­باشد. اما نکته حائز اهمیت، اتمام این طرح­ها مطابق برنامه مصوب جهت جلوگیری از عدم‌النفع تأخیر در تولید و از دست دادن بازار منطقه و … است.\nشکل ذیل تعداد کمی از راهکارهای تأمین مالی در کشور را نشان می­دهد.\n\nدر پایان شایان ذکر است، با توجه به محدود بودن منابع مالی سهامداران جهت تأمین مالی مورد نیاز طرح­ها و اهمیت اتمام به موقع طرح­ها و پروژه­ها، لازم است از تمام روش­های تأمین مالی داخلی از جمله نظام بانکی (انواع عقود، اعتبارات اسنادی و …)، بازار سرمایه مبتنی بر بدهی و مبتنی بر سرمایه، روش­های تأمین مالی خارجی همانند روش­های استقراضی (تأمین مالی پروژه‌ای، تأمین مالی شرکتی و …) و روش­های غیراستقراضی و تجاری ازجمله معاملات آفست، معاملات جبرانی، بای بک و … متناسب با شرایط پروژه استفاده شده و مهندسی مالی پروژه در اولویت کاری شرکت­ها قرارگیرد.\n",
        "persian_date": "1403-02-31 20:50:00",
        "date": 1716151800000,
        "key": "ومعادن",
        "url": "https://www.bourse24.ir/news/291676/تأمین-مالی؛-سوخت-قطار-توسعه"
    },
    {
        "text": " بورس24 : توجه به مناطق محروم و کمتر توسعه‌یافته در تدوین طرح‌های توسعه ایران یکی از مسائل مهم پیگیری‌شده در دولت سیزدهم است. از سویی دیگر وجود تعداد زیادی از طرح‌های عمرانی نیمه‌تمام که به ثمر نرسیدن آنها به معنای مستهلک شدن هرچه بیشتر طرح‌های اقتصادی و سرمایه ملی در سراسر ایران است، دولت را بر آن داشته است تا در اجرای طرح‌های کلان از تعلل و اهمال در تکمیل آنها اجتناب کند. در حال حاضر اهمیت مسائلی که گفته شد، باعث شده است توجه به طرح‌های در دست اجرا به‌ویژه طرح‌های کلانی که در ابتدای این دولت تحت عنوان طرح‌های پیشران معرفی شد، اهمیتی دوچندان برای دستگاه اجرایی داشته باشد.\nیکی از طرح‌هایی که مشمول همه موارد گفته‌شده است و در سال‌های اخیر توانسته پیشرفت چشم‌گیری داشته باشد، طرح ۱.۶میلیون تنی آهن اسفنجی زیر مجموعه شرکت صنایع فولاد کردستان است که آغاز آن نوری از امید را پیش چشم منطقه کمتر برخوردار بیجار افروخت. همین امر سبب شد تا در روز پنج‌شنبه هفته گذشته سیدمحمد حسینی، معاون پارلمانی رئیس جمهور دولت سیزدهم با سفر به شهر بیجار از پیشرفت پروژه و چالش‌های پیش روی آن مطلع شود.\nمراسم بازدید معاون پارلمانی رئیس دولت سیزدهم از مجتمع فولاد کردستان روز صبح پنج‌شنبه ۲۰اردیبهشت در محل کارخانه در دست ساخت این شرکت، واقع در نزدیکی شهرستان بیجار برگزار شد. این مراسم که پس از بازدید وی از گلزار شهدای شهرستان بیجار برگزار شد. پس از خوش‌آمدگویی به حسینی و تلاوت قرآن حاضران جلسه در خصوص اطلاعات چند و چون اجرای پروژه ۱.۶میلیون تنی آهن اسفنجی در فولاد بیجار قرار گرفتند‌.\nدر ادامه محمدرضا احمدی، مدیرعامل فولاد کردستان پس از خوش‌آمدگویی به حاضران جلسه گفت: این پروژه جزو ۴۸پروژه پیشران کشور است و بنا بر سخنان پیشین رهبری در جهت ایجاد بستر مناسب اقتصادی برای جلوگیری از مهاجرت ساکنان مناطق، مورد توجه و تلاش کارفرمایان و پیمانکاران قرار دارد.\nپس از مدیرعامل شرکت، نوبت به معاون هماهنگی اقتصادی استاندار کردستان رسید. به گفته او: یکی از مسائل مهم مورد پیگیری در استان کردستان تعیین تکلیف تمام طرح‌هایی است که در دولت‌های پیشین آغاز شده بود، اما تا به حال ناتمام مانده است. یکی از پروژه‌هایی که در یک‌سال و نیم اخیر در استان به بهره‌برداری رسید، پروژه راه‌آهن سنندج بود که تا قبل از این دولت تنها ۵۰درصد پیشرفت داشت؛ اما در دور دوم سفر رئیس‌جمهور به بهره‌برداری رسید.\nنوری افزود: ما هم‌اکنون این نوید را می‌دهیم که استان کردستان به قطب فولاد در غرب کشور تبدیل شود. استان ما همچنین بزرگ‌ترین تولیدکننده طلا در ایران است و به دنبال آن هستیم تا در شهرستان سقز اولین شهرک تخصصی طلا را راه‌اندازی کنیم. این استان همچنین استعدادهای زیادی در حوزه کشاورزی و بازرگانی دارد.\nدر مرحله بعد این دیدار آقاجانلو، قائم‌مقام مدیرعامل سازمان توسعه و نوسازی صنایع معدنی ایران (ایمیدرو) پشت تریبون آمد. او درباره عملکرد صنعت فولاد ایران گفت: در بیش از ۲۰سال گذشته هدف‌گذاری ۵۵ میلیون تنی برای صنعت فولاد کشور انجام شده بود که در آن زمان بسیار بلند پروازانه ارزیابی شد؛ اما هم اکنون دولت سیزدهم در یک قدمی تحقق این آرمان ملی قرار دارد.\nوی با اشاره به مشکلات عدیده‌ای که صنعت فولاد در حوزه دریافت برق و گاز در سال‌های اخیر با آن روبه‌رو بوده، گفت اگر این مشکلات حل شود و چالش‌های صنعت فولاد مورد توجه قرار گیرد، می‌توان صادرات این حوزه را تا مقادیر زیادی افزایش داد.\nدر ادامه علیرضا زندیان، نماینده مردم کردستان در مجلس شورای اسلامی سخنان خود را با رویکرد تقدیر و تشکر از مسوولان فعال در حوزه فولاد استان کردستان ایراد کرد.\nپس از سخنرانی نماینده مردم بیجار نوبت به سخنران اصلی این مراسم یعنی سیدمحمد حسینی، معاون پارلمانی دولت سیزدهم رسید. وزیر سابق فرهنگ و ارشاد اسلامی با اشاره به تلاش‌های انجام‌شده درخصوص پیشبرد ۴۸طرح پیشران اقتصادی گفت: در زمینه بهره‌برداری از این طرح‌ها تلاش‌های جدی انجام شده است. باید شرایطی در کشور فراهم کنیم که زیبنده ملت ایران است‌. او افزود شعاری که در طرح فولاد کردستان مورد توجه قرار گرفته یعنی (کردستان شایسته توسعه) شعار بسیار خوبی است که اگر در سایر طرح‌ها نیز اگر همین همبستگی و هم‌افزایی موجود در پیشبرد طرح فولاد کردستان وجود داشته باشد، شاهد دستاوردهای خوبی خواهیم بود.\nحسینی درخصوص مشکلات پیش روی صنعت فولاد ضمن تشکر از سهامداران شرکت برای توسعه طرح توسعه فولاد کردستان افزود: حل مشکلاتی نظیر کمبود برق و گاز و وقفه‌ای که این چالش‌ها در روند فعالیت‌های شرکت‌ها ایجاد می‌کند، همواره در دستور کار دولت است و قوه مجریه به‌طور جدی درصدد حل این مسائل بر آمده است. معاونت پارلمانی دولت نیز همواره به سرعت مشکلات مطرح‌شده از سوی نمایندگان را به اطلاع دولت و وزرای مربوطه می‌رساند.\nطرح تولید ۱.۶میلیون تن آهن اسفنجی در شهر بیجار طبق برنامه‌ریزی‌ها قرار است در سال۱۴۰۶ به بهره‌برداری برسد. این طرح می‌تواند بیش از ۵۰۰شغل به‌طور مستقیم و چیزی فراتر از ۴هزار شغل به‌طور غیر مستقیم در این منطقه از کشور ایجاد کند که خود در کنار طرح‌های دیگر فولاد کردستان گام مهمی در جهت بهبود زندگی اهالی این مناطق و جلوگیری از مهاجرت مردم به استان‌های دیگر به شمار می‌رود.\n",
        "persian_date": "1403-02-22 19:50:00",
        "date": 1715457000000,
        "key": "ومعادن",
        "url": "https://www.bourse24.ir/news/291086/در-بازدید-معاونت-پارلمانی-رئیس‌جمهور-از-پیشران-بیجاری-مطرح-شد--فولاد-کردستان؛-تجلی-خودباوری-در-غرب-کشور"
    },
    {
        "text": " بورس24 : مجمع عمومی سالیانه شرکت سرمایه‌گذاری پرتو تابان معادن و فلزات با هدف تشریح عملکرد شرکت پرتو تابان  در مقایسه با شاخص‌های بورس و شرکت‌های سرمایه‌گذاری مشابه برگزار شد.\nدر حاشیه این مجمع، مدیرعامل شرکت سرمایه‌گذاری پرتو تابان معادن و فلزات به تشریح عملکرد شرکت در سال گذشته پرداخت و گفت: در سال ۱۴۰۲ سرمایه ثبتی از ۱۰,۰۰۰ میلیارد ریال با ۳۰۰% افزایش  به ۳۰,۰۰۰ میلیارد ریال ارتقا یافت . این در حالی است که ارزش روز سبد سرمایه گذاری این شرکت در پایان سال ۱۴۰۲ به بیش از ۴۰,۰۰۰ میلیارد ریال افزایش یافته است.\nدکتر متولی در ادامه افزود: سود خالص شرکت پرتو تابان در سال ۱۴۰۲ به ۵,۰۴۱,۵۵۵ میلیون ریال (۵۰۴ میلیارد تومان) رسید که نشان‌دهنده رشد ۵۰ درصدی نسبت به سال قبل است. این دستاورد در سالی که شاخص کل بورس اوراق بهادار رشدی اندک و حدود ۱۲ درصدی را تجربه کرده، بیانگر عملکرد مناسب سرمایه گذاری‌های شرکت است.\nهمانطور که در نمودار زیر مشاهده می‌شود، سود خالص شرکت پرتو تابان در چهارسال گذشته روند صعودی چشمگیری داشته و علی رغم رشد اندک شاخص‌های بورس، همواره از عملکردی فراتر از میانگین بازار برخوردار بوده است.\n\nهلدینگ سرمایه‌گذاری توسعه معادن و فلزات با تاسیس شرکت پرتو تابان معادن و فلزات در سال ۱۳۹۹، گام مهمی در جهت حضور فعال تر در بازار سرمایه برداشت. این شرکت به عنوان بازوی هلدینگ «ومعادن» وظایف متعددی از جمله سرمایه‌گذاری‌های خصوصی در بخش‌هایی با پتانسیل رشد بالا و مدیریت سهام شرکت‌های زیر مجموعه را برعهده دارد. ماموریت اصلی پرتو تابان، سودآوری و افزایش ثروت سهامداران از طریق فعالیت در بازار سرمایه است که توانسته با اتکا به سابقه عملکرد موفق و تحلیل‌های دقیق، در تحقق اهداف هلدینگ و افزایش ثروت سهامداران موثر باشد.\nهمچنین شرکت پرتو تابان با بررسی‌های کارشناسانه و رصد مداوم بازارهای جهانی، متغیر‌‌های کلان اقتصادی و مالی، ویژگی‌های جمعیت شناختی و پویایی صنایع مختلف را رصد و تحلیل میکند.\nمدیرعامل پرتو تابان معادن و فلزات، در ادامه نشست به تمرکز این شرکت بر صنعت استخراج کانه‌های فلزی و فلزات اساسی اشاره کرد و اظهار داشت: با تنوع بخشی سبد سرمایه‌گذاری در سایر صنایع و سیاست‌های صحیح سرمایه‌گذاری به رشد بیش از ۵۰ درصدی در سود خالص دست یافتیم که ارزش روز دارایی‌ نیز ۱۴ درصد افزایش پیدا کرده است.\nوی افزود: ارزش روز دارایی های شرکت در مقایسه با عملکرد نامناسب شاخص صنعت کانه های فلزی (۵/۱۰%-) و شاخص صنعت سرمایه گذاری (%۷)، حاکی از آن است که این شرکت نه تنها در برابر نوسانات بازار از خود مقاومت نشان داده، بلکه در مسیری صعودی و رو به رشد قرار گرفته است.\n\nسهامداران شرکت سرمایه گذاری پرتو تابان معادن و فلزات در مجمع عمومی عادی سالیانه مورخ ۱۴۰۳/۰۲/۱۷ این شرکت با اتفاق آراء، ضمن تصویب و تأیید عملکرد هیأت مدیره شرکت، صورتهای مالی سال مالی منتهی به ۱۴۰۲/۱۲/۲۹ را به تصویب رساندند. در این مجمع تقسیم سود ۸۵% معادل ۱۴۲ ریال به ازای هر سهم به سهامداران مورد توافق قرار گرفت؛ که این امر نشان دهنده افزایش ۴۲ درصدی سود تقسیمی در مقایسه با سال مالی گذشته است و سودی معادل ۴,۲۷۰ میلیارد ریال برای سهامداران «ومعادن»به ارمغان آورد.\nدر نمودار زیر سهم صنایع مختلف بر اساس ارزش روز در ۱۴۰۲/۱۲/۲۹ مشاهده می‌شود:\n\nلازم به ذکر است عملکرد مطلوب  شرکت سرمایه‌گذاری پرتو تابان معادن و فلزات با ایجاد نقدشوندگی بالا در شرکت‌های بورسی هم خانواده و بازارگردانی مطلوب در سهام شرکت مادر توانسته رضایت سهامداران شرکت را فراهم آورد.\n",
        "persian_date": "1403-02-20 20:59:00",
        "date": 1715201940000,
        "key": "ومعادن",
        "url": "https://www.bourse24.ir/news/290994/افق-روشن-پرتو-تابان-معادن-و-فلزات--رشد-۵۰-درصدی-سود-خالص-سرمایه-گذاری"
    },
    {
        "text": " بورس24 : شرکت سرمایه‌گذاری توسعه معادن و فلزات «ومعادن» در سال‌های اخیر با افزایش سرمایه‌گذاری مستقیم و مشارکت در پروژه‌های مهم معدنی مانند طرح مس جانجا، گندله‌سازی صباامید غرب خاورمیانه و… در راستای توسعه زنجیره ارزش گام برداشته است.\nهلدینگ «ومعادن» هرساله پروژه‌های جدیدی را برای ارزش‌آفرینی در زنجیره اقتصادی معادن تعریف می‌کند یا با مشارکت در پروژه‌های مهم به دنبال ایجاد ارزش‌افزوده بیشتر در تولید است. بخشی از پروژه‌های این شرکت در راستای مسئولیت‌های اجتماعی، اشتغال‌زایی و رفع محرومیت مناطق کم برخوردار کشور است. هدف دیگر این هلدینگ از سرمایه‌گذاری مستقیم، کمک به چرخه اقتصادی کسب‌وکارهای مرتبط با معدن است.\nاین هلدینگ، تولید سالانه ۱۰ میلیون تن سنگ آهن، ۵ میلیون تن کنسانتره سنگ آهن، ۵ میلیون تن گندله، ۲.۳ میلیون تن آهن اسفنجی، ۲ میلیون تن شمش فولاد و ورق فولادی را در برنامه‌ها و چشم‌انداز خود قرار داده است. تحقق این میزان تولید محصول از حلقه‌های مختلف زنجیره فولاد، گامی اساسی برای دستیابی به اهداف کلان صنعت فولاد ایران و رسیدن به تولید سالانه ۵۰ میلیون تن فولاد است.\nنکته قابل ذکر این است که شرکت سرمایه‌گذاری توسعه معادن و فلزات پروژه‌های خود را تنها محدود به زنجیره فولاد نکرده است. این شرکت از اکتشاف تا حلقه پایانی تولید انواع فلزات، ۸ پروژه را در دست اقدام دارد؛ برای نمونه، طرح معدن مس جانجا با سرمایه‌گذاری ۴۰۰ میلیون یورو که در نهبندان سیستان و بلوچستان توسط «ومعادن» در حال اجرا است، به عنوان یک پروژه پیشران مشترک با سایر شرکت‌های معدنی در دست اقدام است. توسعه این معدن نه تنها اشتغال‌زایی ۵ هزار نفری و محرومیت‌زدایی در استان سیستان و بلوچستان را محقق می‌سازد، بلکه به شکل‌گیری زنجیره پایین‌دستی می‌انجامد و نهایتاً صادرات محصولات صنایع مسی به کشورهای همسایه را فراهم می‌کند.\nاین طرح، با ایجاد کارخانه فلوتاسیون ۱۳۰ هزار تنی کنسانتره مس و کارخانه لیچینگ ۳ هزار تنی تولید کاتد، درآمد سالانه بیش از ۳۰۰ میلیون دلار را برای این منطقه به دنبال خواهد داشت.\nاهمیت اجرای این پروژه باعث شده تا مشارکت‌کنندگان به فکر تامین ماشین‌آلات مورد نیاز آن باشند. این اقدام افزایش ۲.۵ برابری میزان استخراج معدن را به همراه خواهد داشت. همچنین تامین تجهیزات و ماشین‌آلات مورد نیاز، خواب سرمایه پروژه و زمان به‌ثمررسیدن آن را کاهش خواهد داد. سرمایه‌گذاری و حمایت همه‌جانبه «ومعادن» از این پروژه، استراتژی ارزش‌آفرین و مزیت‌ساز این هلدینگ سرمایه‌گذاری را به نمایش می‌گذارد که در مسیر تحقق چشم‌انداز خود تمام جنبه‌ها را از خودکفایی، افزایش ارزش افزوده، اشتغال، محرومیت‌زدایی و… را مورد توجه قرار می‌دهد.\nورود «ومعادن» به ایجاد زیرساخت‌های کلان\nکمبود برق، یکی از مشکلات صنایع به طور عام و صنایع معدنی به طور خاص در سال‌های اخیر بوده است؛ به صورتی که آمارها از ناترازی ۲۲۲ هزار مگاواتی برق حکایت می‌کند. این امر، سهمیه‌بندی برق صنایع را در زمان پیک مصرف در پی داشته و سطح تولید شرکت‌های معدنی و صنعتی را تحت تاثیر قرار داده است.\n«ومعادن» به منظور جبران کمبود برق مورد نیاز کشور، پروژه نیروگاه سیکل ترکیبی شهید باکری سمنان با ظرفیت ۳۶۶ مگاوات را مورد بهره‌برداری قرار داد. ورود برق این نیروگاه به شبکه برق در یک اقدام جهادی، بخشی از ناترازی‌ها را کاهش می‌دهد.\nشایان ذکر است که ایران با امضای کنوانسیون سال ۲۰۱۵، تعهد و تمایل خود را در زمینه انرژی سبز را نشان داده است و احداث این نیروگاه جدید می‌تواند در راستای تحقق این هدف مهم و کاهش آلایندگی‌های زیست‌محیطی قدم مثبتی به شمار آید.\nاین قدم نخست شرکت سرمایه‌گذاری توسعه معادن و فلزات، در ایجاد زیرساخت‌های انرژی است. پیش‌بینی‌ها نشان می‌دهد تا سال ۲۰۵۰، رشد قابل توجهی در مصرف انرژی در جهان و ایران به وقوع خواهد پیوست و مصرف برق نسبت به سطح کنونی، ۱۵۰ درصد افزایش خواهد یافت.\nبر این اساس، «ومعادن» می‌تواند با استفاده از تجربه کسب‌شده در احداث نیروگاه سیکل ترکیبی شهید باکری سمنان، پروژه‌های مشابه دیگری تعریف کند. از سوی دیگر، مدیریت ارشد شرکت اعتقاد راسخی به صنعت سبز دارد و این امر نویدبخش آینده‌ای روشن در زمینه تامین برق صنایع و توسعه زیرساخت‌های انرژی کشور است.\nاقدامات «ومعادن» در راستای افزایش حاشیه سود\nبررسی‌ها حاکیست حدود ۲۰ درصد از قیمت تمام‌شده عرضه محصول در بازارهای خارجی به هزینه‌های حمل‌و‌نقل مربوط است. این موضوع به تناسب مسافتی که کالا طی می‌کند در بازارهای داخلی نیز مصداق دارد. از این رو، شرکت توسعه معادن و فلزات با راهبرد افزایش حاشیه سود، پروژه‌های جدیدی را از طریق شرکت زیر مجموعه خود، «هیمکو» در زنجیره کالا تعریف کرده است. یکی از این طرح‌ها احداث پایانه مکانیزه ۱۰ میلیون تنی مواد معدنی در بندرشهید رجایی است. اهمیت این طرح از آنجا نشات می‌گیرد که با تحقق طرح جامع فولاد کشور، مواد معدنی و محصولات فولادی حجم بالایی را در بخش حمل‌ونقل به خود اختصاص می‌دهند. این درحالیست که ظرفیت حمل مواد فله در حال حاضر تناسبی با نیازهای آینده کشور ندارد. بر این اساس، شرکت همراه جاده ریل دریا (هیمکو) در جهت توسعه زیرساخت‌های لجستیک مورد نیاز حمل‌و‌نقل محصولات معدنی و صنایع معدنی پروژه‌های جدیدی را آغاز کرده است.\nذکر این نکته ضروری‌ست که حمل بار مواد فله معدنی از طریق جاده، هزینه‌های حمل و نقل به بنادر کشور از جمله بندرعباس را تا دوبرابر نسبت به هزینه‌های ریلی افزایش داده است. با این شرایط، سرمایه‌گذاری شرکت برای تقویت زیرساخت‌های حمل مواد فله، اقدامی آینده‌نگرانه است.\nمجموعه اقدامات شرکت سرمایه‌گذاری توسعه معادن و فلزات «ومعادن» به خوبی نشان‌دهنده عزم و تلاش مدیران این شرکت برای سرمایه‌گذاری هدفمند و موثر در توسعه و شکوفایی اقتصاد معادن و تکمیل زنجیره های ارزش بین دو بخش معدن و صنعت به عنوان دو بخش مهم و استراتژیک اقتصاد کشور است.\n",
        "persian_date": "1403-02-19 21:28:00",
        "date": 1715117280000,
        "key": "ومعادن",
        "url": "https://www.bourse24.ir/news/290935/«ومعادن»-الگوی-ارزش‌آفرینی-در-کسب‌وکار-معدن"
    },
    {
        "text": " بورس24 : طبق نظر کارشناسان اقتصادی، در صورتی که سرمایه‌گذاری‌ها در یک بنگاه اقتصادی حدود ۵ برابر سودآوری آن باشد، آن مجموعه پویا و فعال خواهد بود و می‌تواند با چشم‌انداز مثبتی در مسیر توسعه گام بردارد.\nهمچنین در دنیای پرتلاطم امروزی همواره بدیهی‌ترین امر در سرمایه‌گذاری‌ها درنظرگرفتن ریسک و شوک‌های احتمالی است که ممکن است به بازارها وارد شود.\nطبق آخرین گزارش عملکرد شرکت سرمایه‌گذاری توسعه معادن و فلزات (ومعادن)، سود این مجموعه ۱۴ هزار میلیارد تومان برآورد شد؛ با این حساب در صورتی که این مجموعه چیزی حدود ۷۰ هزار میلیارد تومان سرمایه‌گذاری در پروژه‌های مختلف داشته باشد، می‌توان گفت که حرکت رو به جلو و پویایی دارد؛ این در حالی است که «ومعادن» با مشارکت در ۹۹ پروژه در حال اجرا و برنامه‌ریزی، بیش از ۱۶۰ هزار میلیارد تومان، یعنی بیش از دو برابر مقداری که انتظار می‌رود، سرمایه‌گذاری کرده است.\nهمواره در تحلیل فعالیت‌های این شرکت باید در نظر داشت که تا پیش از این و در سال‌های گذشته، فعالیت «ومعادن» تنها در قالب یک نهاد مالی خلاصه می‌شد اما در حال حاضر، این مجموعه درعین ادامه فعالیت پیشین خود در حوزه سهامداری و راهبری شرکت‌های بزرگ بخش معدن و صنایع معدنی، فصل جدیدی از فعالیت خود را آغاز کرده و به طور مستقیم وارد حوزه عملیاتی و پیشبرد پروژه‌های بزرگ ملی شده‌است؛ با توجه به اینکه اغلب این پروژه‌ها در حال اجرا هستند و طبق پیش‌بینی‌ها تمام آن‌ها تا سال ۱۴۰۶ به اتمام می‌رسند، می‌توان گفت نتایج آن پس از آغاز بهره‌برداری از پروژه‌ها بر سودآوری شرکت نمایان خواهد شد.\nشرکت «ومعادن» در راستای تکمیل زنجیره ارزش صنایع معدنی و فلزی و با درنظرگرفتن تمام نیازهای زیرساختی اقدام به سرمایه‌گذاری در سبد متنوعی از پروژه‌ها کرده است؛ پروژه‌های بزرگی همچون احداث پایانه مکانیزه در بندر شهید رجایی، احداث چند واحد نیروگاهی سیکل ترکیبی و خورشیدی و همچنین پروژه‌هایی چون احداث کارخانه الکترود گرافیتی که مورد نیاز کارخانه‌های فولادی می‌باشد و احداث کارخانه تولید نوار نقاله استیل کورد و آریا تایر هامون با این هدف صورت گرفته که علاوه بر رفع نیازهای زیرساختی، از خروج ارز از کشور نیز جلوگیری شود و این محصولات در داخل کشور تولید شده و تاثیر تحریم‌ها و مسائل مربوط به تامین مواد، قطعات و تجهیزات مورد نیاز، به حداقل ممکن برسد.\nگروه سرمایه‌گذاری توسعه معادن و فلزات فراتر از زنجیره فولاد پیش رفته و با سرمایه‌گذاری در پروژه‌هایی چون احداث کارخانه کنسانتره‌سازی مس جانجا، تنوع بیشتری به سبد سرمایه‌گذاری خود بخشیده است. با توجه به نیاز روزافزون کشورهای منطقه به مس، محصول صادراتی این پروژه می‌تواند ارزآوری خوبی برای این مجموعه به همراه داشته باشد.\nهمچنین «ومعادن» با سهامداری ۵۷ درصدی خود در شرکت پروژه‌محور «تجلی»، به نوعی در حوزه عناصر استراتژیکی چون لیتیوم و عناصر نادر خاکی نیز وارد شده است.\nبا توجه به چالش‌های متعددی که هر کدام به تنهایی می‌تواند فعالیت‌های صنعتی را از صرفه اقتصادی بیندازد و هر یک در مقاطعی گریبانگیر صنایع کشور می‌شود، می‌توان گفت تنوع در سبد سرمایه‌گذاری‌های «ومعادن» می‌تواند از تاثیر این چالش‌ها و بحران‌ها بکاهد و باعث شود حرکت این مجموعه، اگر چه آرام اما استوار و پیوسته رو به جلو باشد.\n",
        "persian_date": "1403-02-17 13:47:00",
        "date": 1715003220000,
        "key": "ومعادن",
        "url": "https://www.bourse24.ir/news/290854/سرمایه‌گذاری،-بیش-از-دوبرابر-حد-انتظار!"
    },
    {
        "text": " بورس24 : محمد دره وزمی، مدیرعامل شرکت تولید و توسعه مواد معدنی نادرخاکی ایرانیان در حاشیه جلسه امضاء قرارداد احداث کارخانه فروآلیاژ شیروان از آغاز عملیات اجرایی بخش صنعتی وخط تولید این پروژه خبر داد.\nدره‌وزمی گفت: خوشبختانه در بهار سال ۱۴۰۲، پس از طی مراحل انتخاب مشاور و پیمانکار پروژه، عملیات اجرایی این پروژه عظیم در شهرک صنعتی شیروان آغاز شده است.\nوی افزود: پروژه فروآلیاژ شیروان در دو فاز تعریف شده است. فاز اول شامل تولید ۲۵ هزار تن فروسیلیکو منگنز و فاز دوم شامل تولید ۳۳ هزار تن فرومنگنز در سال می‌باشد.\nمجری پروژه فروآلیاژ شیروان در خصوص پیمانکاران این پروژه گفت: برای عملیات اجرایی فاز اول پروژه، دو پیمانکار مجزا انتخاب شده‌اند. پیمانکار بخش غیرصنعتی که شامل احداث ساختمان‌های جنبی، محوطه‌سازی و دیوارکشی می‌باشد، از پیمانکاران بومی استان خراسان شمالی  در راستای حمایت از توان داخلی استان و ایجاد اشتغال در منطقه انتخاب شده است. همچنین پیمانکار بخش صنعتی که شامل عملیات Epc  است که امروز (چهارشنبه ۱۲ اردیبهشت ۱۴۰۲) قرارداد  با پیمانکار بخش صنعتی به امضا رسید.\nدره وزمی در خصوص مدت زمان اجرای پروژه و میزان سرمایه گذاری آن گفت: طبق قرارداد، فاز اول پروژه باید طی ۲۴ ماه به بهره‌برداری برسد. مبلغ اولیه قرارداد بخش غیرصنعتی با شرکت توسعه بنای خیام ۱۱۲ میلیارد تومان و مبلغ قرارداد بخش صنعتی  با کنسرسیم فرازین -رامپکو – ارکان تدبیر صنایع ۸۱۴ میلیارد تومان ریالی به همراه ۴ میلیون و ۵۶۰ هزار یورو است. در مجموع، برای اجرای این پروژه حدود ۱۵۰۰ میلیارد تومان سرمایه‌گذاری خواهد شد. خوشبختانه، با انتخاب کنسرسیوم فرازین، رامکو، ارکان تدبیر به عنوان پیمانکار EPC خط تولیداین پروژه، از تخصص و تجربه سه شرکت پیشرو در این صنعت بهره‌ مند خواهیم شد.\nوی اظهار داشت: در حین اجرای پروژه، دوره‌های آموزشی برای تربیت نیروی انسانی متخصص برگزار خواهد شد. با اتمام این دوره‌ها، افراد بومی منطقه با دانش و مهارت لازم در این صنعت مشغول به کار شده و خود به کارآفرینان و متخصصان این حوزه تبدیل خواهند شد.\nدره وزمی در خصوص تامین آب پروژه گفت: با توجه به مصرف کم آب در این صنعت، مشکلی برای تامین آب مورد نیاز پروژه وجود نخواهد داشت و آب مورد نیاز از طریق شبکه آب‌رسانی شهرک صنعتی شیروان تامین خواهد شد.\nمدیرعامل شرکت تولید و توسعه مواد معدنی نادرخاکی ایرانیان در ادامه به موضوع زیرساخت‌ها و اشتغالزایی پروژه اشاره کرد و گفت: مجوز لازم برای تامین ۴۰ مگاوات برق مورد نیاز دو فاز پروژه از شرکت برق منطقه ای خراسان  اخذ شده است. همچنین تفاهم‌نامه‌ای با برق منطقه‌ای خراسان برای واگذاری انشعاب برق در حال امضا است. پیش‌بینی می‌شود با بهره‌برداری از فاز اول پروژه، حدود ۲۰۰ نفر به صورت مستقیم و چندین برابر این تعداد به صورت غیرمستقیم مشغول به کار شوند.\nدره وزمی خاطرنشان کرد: سهامداران این پروژه، هلدینگ‌های توانمند و مقتدر  سرمایه گذاری توسعه معادن و فلزات و  چادرملو هستند. ۷۱ درصد سهام این پروژه متعلق به هلدینگ سرمایه گذاری توسعه معادن و فلزات و ۲۹ درصد آن نیز به هلدینگ چادرملو اختصاص دارد. حمایت این سهامداران نقش مهمی در پیشبرد سریع و باکیفیت پروژه خواهد داشت.\nمجری پروژه فروآلیاژ شیروان در پایان این گفتگو اظهار امیدواری کرد که با تلاش و همدلی تمامی دست‌اندرکاران، شاهد پیشرفت سریع و بهره‌برداری موفقیت‌آمیز از این پروژه مهم در موعد مقرر باشیم و این پروژه ضمن رونق اقتصادی و ایجاد اشتغال در منطقه، گامی مهم در جهت توسعه صنعت کشور باشد.\n",
        "persian_date": "1403-02-13 21:25:00",
        "date": 1714598700000,
        "key": "ومعادن",
        "url": "https://www.bourse24.ir/news/290754/عملیات-اجرایی-بخش-صنعتی-وخط-تولید-پروژه -فروآلیاژ-شیروان-کلید-خورد---گامی-در-جهت-توسعه-اقتصادی-و-صنعتی-خراسان-شمالی"
    },
    {
        "text": " بورس24 : اردشیر سعدمحمدی، مدیرعامل شرکت سرمایه‌گذاری توسعه معادن و فلزات (ومعادن) صبح امروز با حضور در برنامه «سلام خبرنگار» شبکه خبر، از امضاء قرارداد و آغاز عملیات اجرایی احداث کارخانه ۱۳۰ هزار تنی کنسانتره مس جانجا خبر داد و توضیحاتی در خصوص این پروژه عظیم صنعتی در استان سیستان و بلوچستان ارائه کرد.\nسعدمحمدی بیان کرد: بیش از ۷۸ هزار متر عملیات حفاری عمقی در محدوده جانجا برای شناسایی پتانسیل‌های معدنی این منطقه صورت گرفته و با حضور متخصصان معدنی، حدود ۴۰ هزار نقطه به صورت مغناطیس‌سنجی برای تکمیل عملیات اکتشافی و شناسایی مدل بلوکی سه بعدی ذخایر انجام شده است.\nوی ادامه داد: خوشبختانه طراحی بلوکی و طراحی معدن انجام شده و در حال حاضر حدود ۳۰۰ نفر در معدن مشغول به کار هستند. پس از بهره‌برداری از کارخانه‌ها، اشتغال مستقیم در معدن و کارخانه‌ها بیش از ۲ هزار نفر خواهد بود.\nمدیرعامل «ومعادن» با اشاره به تکمیل ماشین‌آلات مورد نیاز جهت انجام پروژه، تاکید کرد: ۱۵ دستگاه ماشین‌آلات نو و به‌روز خریداری شده که این هفته ۶ دستگاه آن وارد معدن شده و در هفته آینده نیز ۹ دستگاه دیگر وارد معدن خواهد شد.\nسعدمحمدی اظهار داشت: میزان سرمایه‌گذاری این طرح ۴۰۰ میلیون یورو است. طی پنج سال آینده ۷۵ میلیون تن عملیات معدنکاری در این محدوده صورت خواهد گرفت که ۱۶ میلیون تن آن ماده معدنی و مابقی آن باطله است.\nوی بیان کرد: برای اولین بار در کشور کارخانه‌ای با این وسعت و برای تغلیظ خاک معدن سولفیدی با عیار ۰.۲۶ درصد به عیار ۲۶ درصد طراحی شده و اجرا می‌شود؛ سایر معادن بزرگ مس کشور عیاری حدود ۰.۶ درصد دارند. همچنین به دلیل وجود خاک اکسیدی در این معدن، احداث کارخانه لیچینگ برای تولید سالانه ۳ هزار تن کاتد مس نیز در برنامه ما قرار دارد.\nمدیرعامل شرکت سرمایه‌گذاری توسعه معادن و فلزات ادامه داد: با توجه به اینکه مس قابلیت صادرات دارد، حدوداً ۳۰۰ میلیون دلار درآمد سالانه برای این مجتمع عظیم صنعتی پیش‌بینی شده که می‌تواند توسعه‌های بعدی را نیز در این منطقه رقم بزند.\nسعدمحمدی تاکید کرد: خوشبختانه کاتد مس تولیدی ایران در بازارهای جهانی از کیفیت بسیار بالایی برخوردار است؛ صادرات در این صنعت هم به صورت کنسانتره و هم به صورت کاتد امکان‌پذیر است. کیفیت بالای مس ایران از این نظر قابل‌توجه است که به دلیل خلوص و تیپولوژی محصول نهایی، احتمال پارگی آن دربرابر کشش بسیار پایین است؛ به همین دلیل در دنیا برای صنایع مفتول، کابل‌سازی و نانو مصرف زیادی دارد.\nمدیرعامل «ومعادن» در پایان مطرح کرد: در دنیا تقاضای مس سالانه حدود ۳.۵ درصد رشد دارد. با توجه به اینکه طی ۳۰ سال آینده برق بیشترین سهم از سبد تامین انرژی (حدود ۵۱ درصد) و نفت و زغال سنگ سهم کمتری خواهند داشت، این موضوع خود بیانگر تقاضای بالای مس در سال‌های آینده است. همچنین صنایع خودروسازی نیز برای تولید خودرو برقی به مقدار زیادی مس نیاز دارند.\n",
        "persian_date": "1403-02-11 19:18:00",
        "date": 1714504680000,
        "key": "ومعادن",
        "url": "https://www.bourse24.ir/news/290688/گفتگوی-سعدمحمدی-در-شبکه-خبر-صداوسیما---ارزآوری-سالانه-۳۰۰-میلیون-دلاری-در-سیستان-بلوچستان"
    },
    {
        "text": " بورس24 : تخصصی ترین هلدینگ معدنی فلزی بازار بورس بوده که با سرمایه اسمی 30 همتی ، در بازار سرمایه تقریبا 100 هزار میلیارد تومان ارزش گذاری شده است. در دوره 1402 موفق به کسب رتبه نخست در شاخص بازدهی فروش شده است.\nدر دوره 1401 ، سود خالص ومعادن بیش از 300 میلیون دلار بوده و کادر مدیریتی تا افق 1406 ، رقم 1 میلیارد دلار را تارگت سود قرار داده است.\nدر انتهای فروردین 1403 بهای تمام شده سرمایه گذاری های شرکت به بیش از 30.2 هزار میلیارد تومان رسیده ؛ تخصیص این منابع به صورت 60% ( 18.2 همت ) در شرکت های بورسی و 40% ( 12 همت ) در واحد های غیربورسی بوده است. تمرکز خاصی بر گروه صنعت استخراج کانه های فلزی داشته و از مجموع منابع سرمایه گذاری شده ، 19.8 هزار میلیارد تومان معادل 66% از کل منابع ، در صنعت سرمایه گذاری شده است.\nدر تاریخ نگارش این مقاله (یک شنبه 9 اردیبهشت) ، ارزش بازار سبد بورسی شرکت به حوالی 180 هزار میلیارد تومان رسیده و این یعنی تقریبا 156 هزار میلیارد تومان ارزش افزوده ؛ عددی خاص که گویای اثربخشی استراتژی های سرمایه گذاری شرکت بوده و به ندرت در هلدینگ های بازار دیده می شود. با عنایت به دیتای منتشر شده توسط شرکت ، در انتهای سشن معاملاتی روز یک شنبه ، بدون احتساب پرتفوی غیربورسی ، خالص ارزش دارایی های هر سهم برابر با 660 تومان بوده و این یعنی قیمت تابلوی سهم تقریبا 50% ارزش ذاتی سهم است. ( P/NAV = 50%)\nیکی از مهمترین پروژه های این غول معدنی ، طرح معدن مس جانجا است که با سرمایه گذاری 400 میلیون یورویی در حال اجرا است. پس از بهره برداری ، سالانه 300 میلیون دلار درآمد خواهد داشت. بر طبق اخبار موثق ، طی روز های گذشته 6 دستگاه دامپتراک 100 تنی وارد معدن شده و در همین هفته نیز 9 دستگاه دیگر وارد عملیات می شود. در سایه این رویداد ، میزان استخراج حداقل 2.5 برابر خواهد شد و در نتیجه عملیات استخراج با سرعت بیشتری انجام می شود. #ومعادن بزرگترین سهامدار این پروژه است ؛ بدین صورت که به صورت مستقیم مالک 20% از سهام این پروژه بوده و به صورت غیرمستقیم نیز از طریق شرکت های کگهر ، کگل ، کچاد و تجلی در این پروژه سهیم است.این غول معدنی به صورت غیر مستقیم از طریق دو زیرمجموعه خود یعنی کنور و تجلی ، سهامدار اصلی بزرگترین پروژه گندله سازی در غرب کشور نیز محسوب می شود. این پروژه در سال 1400 استارت خورده و در بخش های فوندانسیون و سازه های فلزی به ترتیب 95% و 87% پیشرفت فیزیکی داشته است. برآورد شده که این کارخانه ظرف یک سال آینده به بهره برداری برسد.\nاز طریق شرکت های کچاد و تجلی ، در پروژه آهن و فولاد سرمد ابرکوه نیز سهم بالایی دارد. این شرکت از جمله برترین تولید کنندگان و عرضه کنندگان میلگرد فولادی در کشور بوده و در حال حاضر هم سه طرح توسعه کارخانه کلاف سازی ( 450 هزار تن ) ، فولاد سازی ( 600 هزار تن ) و احیا مستقیم ( 1.200 هزار تن ) در درون  این شرکت در حال اجرا است.\nاز بعد تکنیکال  ، ظرف چندسال گذشته در درون یک کانال بلندمدت در حرکت است. اخیرا به منطقه مقاومتی حساسی رسیده ، سطح 350 تومان.  با توجه به اخبار بنیادی مثبت پیرامون شرکت های زیرمجموعه ، احتمال شکست این منطقه بالاست. در صورت عبور از این منطقه ، تارگت بعدی برابر است با سقف قیمتی یعنی منطقه 450 الی 460 تومان.\n\n",
        "persian_date": "1403-02-10 19:43:00",
        "date": 1714419780000,
        "key": "ومعادن",
        "url": "https://www.bourse24.ir/news/290647/«ومعادن»-و-آخرین-وضعیت-بنیادی"
    },
    {
        "text": " بورس24 : مدت مدیدی است که حال بازار سرمایه کشور چندان خوش نیست و سهامداران از وضعیت به وجود آمده ناراضی هستند و اعتماد از بازار رخت بسته و تا زمانی که مجددا اعتمادسازی نشود، سرمایه‌ها خارج شده به بازار باز نخواهد گشت.\nدر میان افت و خیزهای شدید قیمت سهم‌ها که سهم افت‌ها به مراتب بیشتر از خیزش‌ها بوده، هستند سهم‌هایی که در مقابل تلاطم‌های بازار مقاومت بالایی از خود نشان می‌دهند و چندان نم پس نمی‌دهند و مسیر رو به جلوی خود را می‌پیمایند؛ یکی از این سهم‌ها، «ومعادن» است.\nشرکت سرمایه گذاری توسعه معادن و فلزات که با نماد «ومعادن» در بازار اول و تابلوی اصلی بورس حضور دارد، به واسطه داشتن پرتفویی قوی و پربازده و سودآور، تاب آوری بالایی در مقابل هجوم سرخ بازار دارد و در روزهای منفی به نوعی خود را از کلیت بازار جدا می‌کند.\nبهای تمام شده کلیه سرمایه گذاری‌ها بالغ بر ۳۰۲ هزار میلیارد ریال است که سهم شرکت‌های بورسی ۱۸۲ هزار میلیارد ریال و شرکت‌های غیر بورسی ۱۲۰ هزار میلیارد ریال است.\nارزش روز سرمایه گذاری در شرکت‌های قابل معامله در بازار سرمایه در حال حاضر بیش از ۱۵۰۰ هزار میلیارد ریال است که رقم چشمگیری است و نشان می‌دهد که سبد سهام شرکت ارزش افزوده بسیار بالایی دارد.\nدر این سبد شرکت‌های بزرگ و مطرحی همچون معدنی و صنعتی چادرملو (کچاد)، معدنی و صنعتی گل گهر (کگل)، ملی صنایع مس ایران (فملی)، صبانور (کنور)، فولاد خراسان (فخاس)، آهن و فولاد ارفع (ارفع) و… حضور دارند که هر کدام جزو بهترین‌های صنعت خود محسوب می‌شوند و سودآوری تضمین شده و قابل توجهی دارند.\nتشکیل چنین پرتفوی قدرتمندی و سهامداری در شرکت‌های بزرگ صنایع کشور سبب شده تا ارزش «ومعادن» برای سهامداران و سرمایه گذاران قابل ملموس باشد و نشانه‌های آن را در تابلوی معاملات سهام این شرکت مشاهده کنیم.\nبا وجود تلاطم‌ها و ناملایمات بازار و غلبه منفی‌های بازار بر مثبت‌ها، طی سال گذشته نماد ومعادن توانسته است مقاومت قابل قبولی در برابر افت سهام از خود نشان داده و به عنوان سهمی قابل اعتماد در بازار سرمایه مطرح شود. کسب رتبه اول بازدهی فروش شرکتهای سرمایه‌گذاری در بین یکصد شرکت برتر کشور توسط «ومعادن» در سال گذشته که توسط سازمان مدیریت صنعتی اعلام گردید از نتایج اتخاذ استراتژی درست این مجموعه به شمار می‌رود.\nنسبت P/E «ومعادن» حدود ۶.۹ و این نسبت در گروه ۷.۴ است و با توجه به کمتر بودن P/E این سهم نسبت به گروه می‌توان انتظار داشت با رشد قیمت سهم، به P/E گروه نزدیک شود.\nعلاوه بر موارد ذکر شده، قابل نقدشوندگی بالا، میزان سهام شناور بالا، حجم بالای معاملات روزانه و حمایت خوب حقوقی‌ها از سهم جزو موارد مهمی‌است که در تصمیم‌گیری‌های سرمایه گذاران و سهامداران دخیل است و به نقطه قوت سهام «ومعادن» تبدیل شده است.\nقطعا با راه‌اندازی طرح‌ها و پروژه‌های در دست اجرای شرکت و بهبود اوضاع بازار سرمایه، از «ومعادن» بیش از پیش خواهیم شنید و سهامداران آن وضعیت به مراتب بهتری را تجربه خواهند کرد.\n",
        "persian_date": "1403-02-10 19:41:00",
        "date": 1714419660000,
        "key": "ومعادن",
        "url": "https://www.bourse24.ir/news/290645/مقاومت-بالای-«ومعادن»-در-برابر-تلاطم‌های-بورس"
    },
    {
        "text": "به گزارش کدال نگر بورس24 ، شرکت سرمایه گذاری توسعه معادن و فلزات در خصوص آخرین اقدامات خود برای رفع بند 16-1 گزارش حسابرس مبنی بر عدم رعایت الزامات دستورالعمل حاکمیت شرکتی توضیح داد.\n\n",
        "persian_date": "1403-02-08 19:19:00",
        "date": 1714245540000,
        "key": "ومعادن",
        "url": "https://www.bourse24.ir/news/290527/«ومعادن»-از-اقدامات-خود-برای-اجرای-حاکمیت-شرکتی-گفت"
    },
    {
        "text": " بورس24 : تعداد ۶ دستگاه دامپتراک نو ۱۰۰ تنی وارد معدن مس جانجا شده و تا انتهای هفته جاری ۹ دستگاه دیگر نیز وارد می‌شود. بدین ترتیب عملیات استخراج این پروژه سرعت چشمگیری خواهد یافت.\nپروژه معدن مس جانجا، یکی از پروژه‌های مهم شرکت سرمایه‌گذاری توسعه معادن و فلزات (ومعادن)، در نهبندان سیستان و بلوچستان در حال اجراست. این پروژه به دلیل اهمیت بالای آن، با نگاه ویژه و حمایت دولت، در جهت محرومیت‌زدایی پیش می‌رود و پیش‌بینی می‌شود پس از بهره‌برداری از پروژه، اشتغال‌زایی مستقیم هزارنفری و غیرمستقیم ۵ هزار نفری را به دنبال داشته باشد.\nیادآور می‌شود عملیات باطله‌برداری از این معدن به مدت سه سال و به میزان ۲۰ میلیون مترمکعب، معادل ۵۰ میلیون تن، خواهد بود. با ورود ماشین‌آلات جدید می‌توان گفت که فعالیت اصلی و محوری شرکت در جهت استخراج آغاز شده و ماشین‌آلات مورد نیاز پروژه تکمیل می‌شود و میزان استخراج حداقل ۲.۵ برابر افزایش خواهد یافت.\nتا پیش از این، حدود ۱۴۵ نفر که بیش از ۹۰ درصد آن از بومیان منطقه هستند، در این پروژه مشغول به کار بودند؛ تعداد نیروهای شاغل مستقیم با ورود این ماشین‌آلات به ۱۶۵ نفر افزایش خواهد یافت.\n",
        "persian_date": "1403-02-08 14:54:00",
        "date": 1714229640000,
        "key": "ومعادن",
        "url": "https://www.bourse24.ir/news/290513/ورود-اولین-سری-ماشین‌آلات-جدید-به-معدن-مس-جانجا"
    },
    {
        "text": "به گزارش کدال نگر بورس24 ، ارزش بازار پرتفوی بورسی سرمایه گذاری توسعه معادن و فلزات در فروردین ماه با 4232 میلیارد تومان رشد به 149,982 میلیارد تومان رسید. شرکت در فروردین ماه 2572 میلیارد تومان سهام جدید تحصیل نمود که عمدتا مربوط به  خرید سهام سرمایه گذاری پرتو تابان معادن و فلزات بوده است. همچنین 2510 میلیارد تومان سهام فروخت. عمده فروش این ماه مربوط به فروش سهام شرکت های غیر بورسی بوده است. شرکت در ماه ابتدایی سال معادل 518 میلیون تومان از محل سود فروش سرمایه گذاری ها درآمد داشته است.گفتنی است 55% پرتفوی متشکل از سهم کگل، کچاد و فملی می باشد.\n\n",
        "persian_date": "1403-02-04 15:48:00",
        "date": 1713887280000,
        "key": "ومعادن",
        "url": "https://www.bourse24.ir/news/289977/«ومعادن»-در-فروردین-با-رشد-همراه-بود"
    },
    {
        "text": " بورس24 : طرح معدن مس جانجا که در نهبندان سیستان و بلوچستان در حال اجرا است یکی از مهم‌ترین پروژه‌های شرکت سرمایه‌گذاری توسعه معادن و فلزات است که به دلیل اهمیت آن، چند ماه پس از آغاز طرح، از سوی نهاد ریاست جمهوری تحت عنوان یک پروژه پیشران مشترک با شرکت‌های چادرملو و گل‌گهر در کنار هفت پروژه پیشران دیگر «ومعادن» قرار گرفت.\nمیزان سرمایه‌گذاری این طرح ۴۰۰ میلیون یورو است. طی پنج سال آینده ۷۵ میلیون تن عملیات معدنکاری در این محدوده صورت خواهد گرفت که ۱۶ میلیون تن آن ماده معدنی و مابقی آن باطله است.\nدر همین راستا کارخانه فلوتاسیون برای تولید ۱۳۰ هزار تن کنسانتره مس با عیار ۲۶ درصد احداث می‌شود که درآمد سالانه ۳۰۰ میلیون دلار را برای این منطقه به دنبال خواهد داشت که باعث تحول و رونق اقتصادی آن می‌شود.\nهمچنین با توجه به اکسیدی‌بودن خاک این معدن، یک کارخانه لیچینگ ۳ هزار تنی نیز برای تولید کاتد مس طراحی شده است.\nدر این ویدیو جزئیات آخرین وضعیت این طرح را با روایت دکتر اردشیر سعدمحمدی، مدیرعامل شرکت سرمایه‌گذاری توسعه معادن و فلزات (ومعادن) مشاهده می‌کنید.\n",
        "persian_date": "1403-02-03 18:36:00",
        "date": 1713810960000,
        "key": "ومعادن",
        "url": "https://www.bourse24.ir/news/289866/جزئیات-پیشرفت-پروژه-عظیم-مجتمع-مس-جانجا-اعلام-شد"
    },
    {
        "text": " بورس24 : رییس جمهور در آیین افتتاح طرح توسعه نیروگاه شهید باکری سمنان گفت: هشت هزار مگاوات ظرفیت تولید برق به همت دولتمردان و بخش خصوصی وارد مدار شده است که نقشی مهم در کاهش ناترازی انرژی در کشور دارد.\nآیت الله سید ابراهیم رئیسی روز پنجشنبه ۳۰ فروردین در آیین افتتاح طرح توسعه نیروگاه شهید باکری سمنان افزود: ۲۲۲ هزار مگاوات ناترازی برق در کشور وجود داشت که با همت، تلاش و همراهی وزارت نیرو و صنعت، معدن و تجارت بخشی از این کمبود با اقدام جهادی در زمینه افزایش ظرفیت تولید برق رفع شد.\nوی ادامه داد: وارد مدار شدن هشت هزار مگاوات به ظرفیت تولید برق در یک اقدام جهادی، بخشی از ناترازی‌ها کاهش یافت.\nوی بیان کرد: نیروگاه سیکل ترکیبی شهید باکری سمنان با ظرفیت ۳۶۶ مگاوات وارد مدار شده است که افزایش این میزان ظرفیت تولید برق در مدت زمان کوتاه، جای قدردانی دارد.\nآیت الله رئیسی بیان کرد: بخش دولتی و خصوصی در کنار هم نشان داده می‌توان کارها و طرح‌های بزرگ را با تکیه بر متخصصان بومی به سرانجام رساند.\nمدیرعامل شرکت سرمایه‌گذاری توسعه معادن و فلزات نیز در حاشیه این افتتاحیه طی نشست خبری با اصحاب رسانه گفت: نیروگاه سیکل ترکیبی شهید باکری سمنان به عنوان اولین طرح از ۴۸طرح پیشران پیشرفت اقتصاد ایران در دولت سیزدهم تعریف شده بود که در کمتر از یکسال توسط (ومعادن ) نهایی شد. از زمانی که قرارداد منعقد شد یک خط ۱۸۳ مگاواتی ظرف ۷ماه و خط دوم در ۵ ماه بعدی افتتاح شد که مجموعا در دوازده ماه به تولید رسید.\nاردشیر سعد محمدی از اتصال ۳۶۵ مگاوات برق جدید به شبکه سراسری و اقدامات انجام شده برای افزایش کیفیت و ظرفیت برق تولیدی خبر داد.\nمدیرعامل «ومعادن» اظهار داشت:  جهت افزایش کیفیت و بهره‌وری مجموعه، تکمیل پست چهارصد کیلو ولت در دستور کار قرار گرفت که خوشبختانه الان در مرحله بهره برداری نهایی است.\nبه گفته وی یکی از این پروژه‌ها، سرمایه‌گذاری در سیستم‌های خنک‌کننده سلولزی برای هوای ورودی بود که منجر به افزایش ۱۵ درصدی راندمان تولید برق و کاهش هزینه‌ها شده است. همچنین با استفاده از تکنولوژی‌های نوین، ۴ درصد به ظرفیت تولیدی مجموعه اضافه شده است. این افزایش ظرفیت با تغییر در زاویه پره‌های توربین انجام می‌شود و راندمان کار را تا ۴ درصد افزایش می‌دهد.\nمدیرعامل هلدینگ «ومعادن» افزود: خوشبختانه در حال حاضر تمام ظرفیت تولیدی نیروگاه را به صنایع اختصاص داده‌ایم. صنایع می‌توانند با توجه به شرایط پیش رو، تابستان نزدیک و قراردادهای منعقده، از برق بدون قطعی استفاده کنند.\nوی افزود: با اجرای فاز سوم این پروژه و تکمیل سیکل ترکیبی در بخش بخار، ظرفیت نهایی نیروگاه به ۱۱۰۰ مگاوات خواهد رسید. این امر نویدبخش آینده‌ای روشن در زمینه تامین برق و توسعه زیرساخت‌های انرژی کشور به ویژه تأمین برق صنایع است.\nسعدمحمدی خاطرنشان کرد: تکمیل بخش بخار علاوه بر اینکه میزان تولید برق را افزایش می‌دهد، میزان راندمان سیکل توربین‌های E گازی را نیز به میزان ۵۴ درصد ارتقا می‌دهد که در کاهش قیمت تمام‌شده و افزایش درآمد مجموعه تاثیر گذار است.\nمدیرعامل شرکت سرمایه‌گذاری توسعه معادن و فلزات در ادامه سخنان خود با اشاره به اهمیت توجه به مسائل زیست‌محیطی و تعهدات بین‌المللی، اظهار داشت: ایران با امضای کنوانسیون سال ۲۰۱۵، تعهد و تمایل خود را در زمینه انرژی سبز را نشان داده است. احداث این نیروگاه جدید می‌تواند در راستای تحقق این هدف مهم و کاهش آلایندگی‌های زیست‌محیطی قدم مثبتی به شمارآید.\nوی با مقایسه راندمان نیروگاه‌های سیکل گازی و بخار، افزود: با احداث نیروگاه بخار، راندمان و سوددهی افزایش یافته و میزان انتشار CO2 به نصف کاهش پیدا خواهد کرد.\nسعدمحمدی در ادامه به اهمیت توسعه صنعت برق در چشم‌انداز آینده انرژی اشاره کرد و گفت: در حال حاضر ۳۹ درصد از انرژی مصرفی جهان از نفت، ۲۱ درصد از برق، ۱۶ درصد از گاز، ۱۳ درصد از زغال‌سنگ و مابقی از منابع نوین تامین می‌شود. اما پیش‌بینی‌ها نشان می‌دهد که تا سال ۲۰۵۰، تحولات قابل توجهی در این زمینه رخ خواهد داد.\nوی با ارائه آمار و ارقام، ادامه داد: میزان سهم نفت در تامین انرژی از ۳۹ درصد فعلی به ۴ درصد کاهش خواهد یافت و سهم برق از ۲۱ درصد به ۵۱ درصد افزایش می‌یابد. این موضوع نشان‌دهنده نقش کلیدی سیستم‌های برقی در تامین انرژی آینده جهان است.\nمدیرعامل شرکت سرمایه‌گذاری توسعه معادن و فلزات به اهمیت تحقیق و توسعه در زمینه فناوری‌های نوین انرژی اشاره کرد و گفت:در حال حاضر استفاده از انرژی هیدروژن به عنوان آخرین فناوری در حوزه انرژی مورد توجه جدی قرار گرفته است. امیدواریم با تلاش متخصصان داخلی، شاهد پیشرفت‌های چشمگیری در این زمینه در کشورمان باشیم.\n",
        "persian_date": "1403-02-01 19:08:00",
        "date": 1713640080000,
        "key": "ومعادن",
        "url": "https://www.bourse24.ir/news/289641/با-حضور-رئیس-جمهور-و-وزاری-صمت-و-نیرو-انجام-شد:-افتتاح-نخستین-طرح-پیشران-اقتصادی-کشور-با-سرمایه‌گذاری-«ومعادن»"
    },
    {
        "text": "به گزارش کدال نگر بورس24 ، شرکت  سرمایه گذاری توسعه معادن و فلزات بیان داشت  افزایش سرمایۀ شرکت از مبلغ 192,428 میلیارد ریال به‌مبلغ 300,000 میلیارد ریال ( از محل سود انباشته مبلغ 107572 میلیارد ریال ، میلیون ریال و از آورده نقدی با سلب حق تقدم از سهامداران فعلی مبلغ میلیون ریال ) در در تاریخ 1403.01.20 در مرجع ثبت شرکت ها به ثبت رسیده است.\n\n",
        "persian_date": "1403-01-26 13:32:00",
        "date": 1713101520000,
        "key": "ومعادن",
        "url": "https://www.bourse24.ir/news/289164/افزایش-سرمایه-«ومعادن»-پایان-کار-گرفت"
    },
    {
        "text": "به گزارش کدال نگر بورس24 ، شرکت سرمایه گذاری توسعه معادن و فلزات در اسفند ماه سودی شناسایی نکرد. ارزش پرتفوی بورسی این شرکت نیز در این ماه به 145 هزار میلیارد تومان رسید و 2168 میلیارد تومان افزایش داشت.\n\n",
        "persian_date": "1403-01-08 16:49:00",
        "date": 1711558140000,
        "key": "ومعادن",
        "url": "https://www.bourse24.ir/news/288557/«ومعادن»-اسفند-خوبی-داشت"
    },
    {
        "text": " بورس24 : شرکت سرمایه گذاری پرتو تابان معادن و فلزات (سهامی‌خاص) از جمله شرکت‌های فرعی شرکت سرمایه گذاری توسعه معادن و فلزات است که به عنوان یک نهاد مالی، در حوزه سرمایه‌گذاری فعالیت دارد.\nبا توجه به این که ۱۰۰ درصد سهام این شرکت در اختیار گروه توسعه معادن و فلزات است، عمده سرمایه گذاری‌ها در صنایع سنگ آهن، فولاد و شرکت‌های زیرمجموعه این گروه صورت گرفته است.\nکل سرمایه گذاری‌های شرکت پرتو تابان معادن و فلزات در شرکت‌های بورسی انجام شده و این شرکت فعالیت مستمری در تابلوی معاملات بازار سرمایه دارد و تمام تمرکز خود را بر خرید و فروش سهام گذاشته است.\nسرمایه شرکت ۳۰ هزار میلیارد ریال و پرتفوی سهام شرکت بالغ بر ۴۰ هزار میلیارد ریال می باشد.\nبر اساس آخرین اطلاعات منتشر شده و در دسترس، ۶۵ درصد از کل سرمایه گذاری‌ها بر اساس ارزش بازار در صنعت استخراج کانه‌های فلزی انجام گرفته؛ جایی که «ومعادن» حضور پررنگی دارد و به نوعی در مسیر اهداف و چشم انداز هلدینگ مادر خود گام بر می‌دارد.\n\nبیشترین میزان سرمایه گذاری‌های شرکت پرتو تابان بر اساس ارزش بازار مربوط به سهام «ومعادن» است و اغلب منابع به سمت سهام شرکت مادر هدایت شده است. در رده‌های بعدی، سهام «کنور» و «تجلی» حضور دارند و سهم بیشتری در سبد سهام شرکت دارند.\n\nاین شرکت در نیمه نخست سال جاری بالغ بر ۱۰,۷۶۳ میلیارد ریال سهام خریداری کرد و در مقابل ۷,۹۰۱ میلیارد ریال سهام به فروش رسانده که از این بابت سود ۲,۱۹۳ میلیارد ریالی عاید شرکت شده است.\nشرکت سرمایه گذاری پرتو تابان معادن و فلزات در سال مالی منتهی اسفند ۱۴۰۱ بالغ بر ۳ هزار و ۳۵۴ میلیارد ریال سود خالص از عملیات و معاملات خود بدست آورد که نسبت به سال مالی ۱۴۰۰ رشد قابل ملاحظه ۱۲۵ درصدی را حکایت می‌کند.\nبا توجه به شناسایی سود فروش سرمایه گذاری‌ها که بخش مهمی‌از سودآوری شرکت را تشکیل می‌دهد و با در نظر گرفتن رشد درآمدها و سود سهام محقق شده، پیش بینی می‌شود شرکت پرتو تابان معادن و فلزات در پایان سال ۱۴۰۲ نیز همانند سال گذشته رشد سودآوری قابل توجهی را به ثمر بنشاند و بار دیگر عملکردی مطلوب و رو به رشد از یکی دیگر از زیرمجموعه‌های «ومعادن» شاهد باشیم.\nاین روندهای روی به جلو در شرکت‌های تابعه هلدینگ توسعه معادن و فلزات نشان می‌دهد که مدیریت شرکت‌ها در مسیر صحیح قرار دارد و عملکردها در مجموع رشد هلدینگ مادر را منتج خواهد شد.\nمیزان سود خالص شرکت سرمایه گذاری پرتو تابان معادن و فلزات در سال ۱۴۰۲ نسبت به سال ۱۴۰۱ حدوداً ۶۰ درصد رشد خواهد داشت که با توجه به وضعیت بازار سرمایه در سال ۱۴۰۲ و کاهش شاخص های مختلف در بازه یکساله، عملکرد مطلوبی ارزیابی می گردد. این شرکت همچنین برای سال ۱۴۰۳ سود ۷۰۰ میلیارد تومانی را پیش بینی کرده است که نسبت به سال جاری مجدداً با رشد مطلوب مواجه خواهد شد.\n",
        "persian_date": "1402-12-15 18:08:00",
        "date": 1709662080000,
        "key": "ومعادن",
        "url": "https://www.bourse24.ir/news/287428/عملکرد-مثبت-پرتو-تابان-معادن-و-فلزات-زیر-تابلوی-بورس؛-رشد-مستمر-و-فراتر-از-شاخص‌ها"
    },
    {
        "text": " بورس24 : دومین کنفرانس تخصصی استیل پرایس، با موضوع «اکتشاف ذخایر معدنی؛ فرصت‌ها و چالش‌ها» هفته گذشته با حضور متخصصان و کارشناسان این حوزه، در محل هتل پارسیان استقلال تهران برگزار شد.\nاردشیر سعدمحمدی، مدیرعامل شرکت سرمایه‌گذاری توسعه معادن و فلزات (ومعادن) به عنوان سخنران کلیدی در آغاز این همایش به سخنرانی پرداخت.\nسعدمحمدی بیان کرد: در حال حاضر که سرمایه‌گذاری‌ها در سطح دنیا کاهش یافته، حدود ۹.۵ میلیارد دلار در زمینه اکتشافات سرمایه‌گذاری شده که از این میزان، حدود ۱۶ درصد آن از سوی کشور استرالیا و نیز ۱۲ درصد در آفریقا و ۱۱ درصد در آمریکا صورت گرفته است.\nمدیرعامل «ومعادن» تاکید کرد: دنیا خود را برای تغییر شرایط فعلی و گذار به سوی صنعت سبز آماده می‌کند و معدن یکی از حیطه‌هایی است که می‌تواند در این تغییرات نقش داشته باشد.\nوی افزود: در حال حاضر تامین انرژی در دنیا ۳۰ درصد از نفت، ۲۱ درصد برق و ۱۳ درصد از زغال‌سنگ تامین می‌شود. در سال ۲۰۵۰ نقش نفت در تامین انرژی به ۴ درصد کاهش پیدا می‌کند. این چشم‌اندازی است که برای آن برنامه‌ریزی جدی شده و دنیا در این مسیر حرکت می‌کند.\nسعدمحمدی گفت: عربستان یکی از کشورهایی است که در مسیر تبدیل‌شدن به کشور هوشمند سرمایه‌گذاری کرده است؛ برای رسیدن به این نقطه به برخی مواد معدنی خاص نیاز دارد. در کنفرانسی که اخیراً در ریاض برگزار شد، قراردادی ۲۰۰ میلیارد دلاری بین کشور چین و عربستان برای تهیه و تدوین نقشه‌های پهنه‌های معدنی منعقد شد. به نظر می‌رسد که ایران با تجربه‌ای که در تهیه نقشه‌های معدنی دارد، می‌تواند در این عرصه نقش ایفا کند.\nمدیرعامل هلدینگ سرمایه‌گذاری توسعه معادن و فلزات تاکید کرد: ایران برای اینکه بتواند حضورش را در عرصه بین‌الملل حفظ کند، نیازمند برنامه‌ریزی‌های جدی تر در بخش معدن و نیز حضور فعال‌تر در نشست‌های مهم بین‌المللی است.\nوی افزود: چشم‌انداز درآمدی عربستان از بخش معدن برای سال ۲۰۳۰ حدود ۷۵ میلیارد دلار برآورد شده است؛ این درحالی است که پتانسیل معدنی عربستان بسیار کمتر از ایران است.\nسعدمحمدی ضمن توضیح مفصل در خصوص فعالیت شرکت‌های دانش‌بنیان اکتشافی در سراسر دنیا و تشریح پیشرفت‌های تکنولوژی که در این بخش صورت گرفته است، بیان کرد: مهم‌ترین پارامترهایی که برای توسعه بخش اکتشاف در دنیا مد نظر قرار گرفته و در فرایند توسعه این بخش اعمال شده، افزایش سرعت و کاهش هزینه‌ها و نیز بالابردن دقت است. این در حالی است که در کشور ما، نگاه به اکتشاف معمولاً فرآیندی دیربازده و بسیار کند است.\nوی افزود: در واقع تصویرسازی که از فعالیت‌های معدنی در کشور ما صورت گرفته باعث ایجاد نگاه منفی و عدم تمایل افراد برای تحصیل یا فعالیت در این رشته شده است. در حال حاضر رشته معدن در دانشگاه پایین‌ترین میزان ورودی دانشجویان را دارد.\nمدیرعامل «ومعادن» تاکید کرد: نکته‌ای که در مسیر توسعه این بخش بسیار حائز اهمیت می‌باشد این است که ما برنامه‌ریزی هدفمند برای بخش معدن داشته باشیم؛ بدانیم به کدام سو می‌خواهیم برویم و چگونه این مسیر را طی خواهیم کرد.\nوی ادامه داد: نکته مهم بعدی مهیاکردن تکنولوژی برای طی این مسیر با سرعت، دقت و دانش بالاست. آموزش و تربیت نیروی انسانی متخصص که بتواند از این فناوری‌ها استفاده کند، موضوع بسیار مهم بعدی است. بدون نیروی انسانی متخصص طی این مسیر امکان‌پذیر نیست.\nسعدمحمدی مطرح کرد: پیشنهاد بعدی من تعبیه یک سیستم تحقیق و توسعه اکتشافات معدنی است تا تغییرات و پیشرفت‌های روزافزون در سراسر دنیا را رصد کرده و به سرعت به بخش معدنی کشور منتقل کند. در سطح دنیا این بخش به سرعت در حال پیشرفت است و ما نیازمند این هستیم که این تغییرات را به طور پیوسته بررسی کرده و در کشورمان نیز پیاده‌سازی کنیم.\nمدیرعامل «ومعادن» در پایان بیان کرد: بخش معدن می‌تواند سهم خود را در تولید ناخالص داخلی افزایش دهد. برای نیل به این هدف باید برنامه‌ریزی جدی‌تری در این بخش و خصوصاً حوزه اکتشافات صورت بگیرد. در حالی که فعالیت‌های معدنکاری در کشور ما به شدت سنتی است، سرعت تغییر و تحولات در دنیا بسیار زیاد است و ما باید خودمان را با این تغییرات تطبیق دهیم.\n",
        "persian_date": "1402-12-12 17:06:00",
        "date": 1709399160000,
        "key": "ومعادن",
        "url": "https://www.bourse24.ir/news/287215/سعدمحمدی-در-کنفرانس-استیل-پرایس-مطرح-کرد:-سه-رکن-اصلی-توسعه-اکتشافات-معدنی-در-کشور-کدامند؟"
    },
    {
        "text": " بورس24 : مجمع عمومی فوق‌العاده شرکت سرمایه‌گذاری توسعه معادن و فلزات (ومعادن) با حضور ۸۰.۳۳ درصد سهامداران، ساعت ۹ صبح امروز، چهارشنبه ۹ اسفند ۱۴۰۲، در محل هتل لاله تهران برگزار شد.در این مجمع افزایش سرمایه شرکت از ۱۹۲۴۲۸ میلیارد ریال تا ۳۰۰۰۰۰ میلیارد ریال و به میزان ۱۰۷۵۷۲ میلیارد ریال، معادل ۵۶ درصد از محل سود انباشته، به تصویب رسید. هدف از این افزایش سرمایه جبران مخارج انجام‌شده (مشارکت) در افزایش سرمایه شرکت‌های سرمایه‌پذیر و اصلاح ساختار مالی عنوان شد.\n\nاردشیر سعدمحمدی، مدیرعامل شرکت سرمایه‌گذاری توسعه معادن و فلزات (ومعادن) در این مجمع بیان کرد: ترکیب سهام‌داران «ومعادن» تا تاریخ ۹ اسفند ۱۴۰۲ را گروه فولاد مبارکه (۵۰.۳۴ درصد)، صندوق بیمه روستائیان و عشایر (۱۹.۳۷ درصد)، شرکت سرمایه‌گذاری صدر تامین (۷.۷۵ درصد) و سایر سهام‌داران به میزان (۲۲.۵۴ درصد) تشکیل می‌دهد.مدیرعامل «ومعادن» اظهار داشت: سود شرکت در سال گذشته ۳۹۱ میلیون دلار بود. بر اساس برنامه‌ریزی‌های صورت‌گرفته، سود ۱.۱ میلیارد دلاری در افق ۱۴۰۶ برای «ومعادن» در نظر گرفته شده‌است.وی افزود: در این بین سهم شرکت گهرزمین ۲۳۱، گل‌گهر ۲۲۸، چادرملو ۱۸۲، ملی صنایع مس ایران ۱۶۸، توسعه آهن و فولاد گل‌گهر ۹۲، صبانور ۸۸، فولاد اقلید پارس ۳۴، تجلی توسعه معادن و فلزات ۲۸، آرتاویل ۲۷ و سایر شرکت‌ها ۱۰۸ میلیون دلار خواهد بود.\nمدیرعامل «ومعادن» اذعان داشت: حق انتفاع ۵ درصدی معادن در سال گذشته تاثیر منفی بر روی ارزش سهم شرکت‌های چادرملو، گل‌گهر و گهرزمین گذاشت؛ با توجه به اینکه بخش بزرگی از پورتفوی «ومعادن» را این سه شرکت تشکیل می‌دهند، تاثیر آن بر ارزش «ومعادن» نیز نمایان شد. اقداماتی که «ومعادن» برای جبران این تاثیر و همچنین جلوگیری از تاثیرات این چنینی انجام داده، سرمایه‌گذاری در پروژه‌های متعدد و متنوع است و شرایط شرکت در چند سال آینده متفاوت از وضعیت فعلی خواهد بود.سعدمحمدی ضمن تشریح اقدامات و عملکرد شرکت طی ماه‌های گذشته و نیز وضعیت پروژه‌های در دست اقدام آن، مطرح کرد: در حال حاضر شرکت‌های گروه «ومعادن» در ۹۹ پروژه در حال اجرا و برنامه‌ریزی به ارزش ۱۳.۸۴ میلیارد یورو سرمایه‌گذاری کرده‌اند که سهم «ومعادن» از این میزان ۳.۵ میلیارد یورو، معادل ۱۵۰ هزار میلیارد تومان، می‌باشد.\n\nوی افزود: طبق نظر کارشناسان، برای اینکه یک مجموعه بتواند با پویایی در مسیر توسعه قدم بردارد، باید سرمایه‌گذاری‌های صورت‌گرفته در آن ۵ برابر میزان سوددهی‌اش باشد. با توجه به سود ۱۴ هزار میلیارد تومانی «ومعادن»، در صورتی که سرمایه‌گذاری این شرکت حدود ۷۰ هزار میلیارد تومان می‌بود، سرعت حرکت مجموعه مطلوب ارزیابی می‌شد، در حالی که سرمایه‌گذاری شرکت بالغ بر ۱۵۰ هزار میلیارد تومان، یعنی بیش از دو برابر این مقدار است.مدیرعامل «ومعادن» ادامه داد: هفت پروژه از چهل‌و‌هشت پروژه پیشرانان پیشرفت ایران، با راهبری مستقیم «ومعادن» در حال پیشروی است که میزان سرمایه‌گذاری آن ۱.۳۵ میلیارد یورو و سهم «ومعادن» ۰.۷ میلیارد یورو است.وی افزود: همچنین هفت پروژه دیگر نیز با راهبری این هلدینگ در حال اجرا یا برنامه‌ریزی است و سرمایه‌گذاری صورت گرفته در این پروژه‌ها ۱.۲۹ میلیارد یورو و سهم «ومعادن» از این میزان، ۰.۶۹ میلیارد یورو است.سعدمحمدی گفت: احداث کارخانه تولید آهن اسفنجی ۱.۶ میلیون تنی و ذوب و فولادسازی ۱ میلیون تنی در شرکت صنایع فولاد کردستان، احداث کارخانه تولید کنسانتره سنگ آهن با ظرفیت دو میلیون تن در شرکت توسعه معدنی و صنعتی صبانور، احداث کارخانه گندله‌سازی شهرک با ظرفیت ۰.۹۲ میلیون تن، بلوک دوم گازی سمنان با ظرفیت ۳۶۶ مگاوات به عنوان نخستین پروژه اجرا شده از طرح‌های پیشران اقتصادی کشور و احداث کارخانه تولید آهن اسفنجی در شرکت‌های صنایع آهن و فولاد آرتاویل و فولاد اقلید پارس هر یک با ظرفیت ۱.۱ میلیون تن، اهم پروژه‌های «ومعادن» را تشکیل می‌دهند.\n\nمدیرعامل «ومعادن» ضمن تشریح اقدامات اکتشافی «ومعادن» و اهمیت بالای آن برای مجموعه، ادامه داد: متراژ حفاری صورت‌گرفته در شرکت صبانور از ابتدا تا پایان بهمن‌ماه امسال، ۷۶۶۵۰ متر بوده که مقدار ۱۳۸ میلیون تن ذخیره قطعی به ذخایر شرکت اضافه کرده و ذخایر قطعی صبانور از ۵۰ میلیون تن به ۲۷۰ میلیون تن رسیده است که ارزش برجای این ذخایر، حدود ۷۵۰ میلیون دلار است. میزان حفاری تا پایان امسال به بیش از ۹۰ هزار متر خواهد رسید.\nوی افزود: حدود ۲۰ هزار متر حفاری نیز منطقه جانجا صورت گرفته که باعث ارتقاء ذخایر این معدن شده است. طی دوسال گذشته مجموعاً بالغ بر ۲۰۰ هزار حفاری توسط این مجموعه برای شرکت‌های صبانور، جانجا و نیز فولاد مبارکه اصفهان انجام شده است.\nمدیرعامل «ومعادن» بیان کرد: با توجه به اقدامات اکتشافی و افزایش ذخایر، پروژه تولید کنسانتره صبانور از ۱ میلیون تن به ۲ میلیون تن ارتقا پیدا کرد و پس از بهره‌برداری امکان تامین بخشی از مواد اولیه برای پروژه‌های اقلید، آرتاویل و همچنین فولاد مبارکه را نیز دارد. ظرفیت تولید کنسانتره در «ومعادن» پس از بهره‌برداری از دو پروژه‌ای که در دست اقدام دارد، به ۶.۶ میلیون تن خواهد رسید.\nسعدمحمدی با تاکید بر اهمیت بسیار بالای پروژه جانجا برای مجموعه «ومعادن»، اظهار داشت: هفته آینده پیمانکار EPC پروژه انتخاب خواهد شد. با توجه به حفاری‌های در دست اقدام، ذخیره معدن از ۲۶۰ میلیون تن فعلی ارتقا خواهد یافت. آب و برق‌رسانی به معدن نیز در شرایط مناسبی قرار دارد.\nوی ادامه داد: این معدن حاوی مواد معدنی اکسیده نیز می‌باشد. در حال مذاکره هستیم که علاوه بر کارخانه ۱۳۰ هزار تنی کنسانتره مس، احداث کارخانه لیچینگ ۵ هزار تنی کاتد مس را نیز در این منطقه در دستور کار شرکت قرار دهیم. با توجه به تقاضای بالای مس در منطقه، کاتد مس تولید شده می‌تواند صادر شده و بخشی از نیاز ارزی مجموعه را تامین کند.\nمدیرعامل شرکت سرمایه‌گذاری در انتهای گزارش به تشریح جزئیات محل صرف افزایش سرمایه پرداخت و در پایان نیز افزایش سرمایه شرکت از ۱۹۲۴۲۸ میلیارد ریال تا ۳۰۰۰۰۰ میلیارد ریال و به میزان ۱۰۷۵۷۲ میلیارد ریال، معادل ۵۶ درصد از محل سود انباشته، به تصویب رسید.\n",
        "persian_date": "1402-12-09 16:47:00",
        "date": 1709138820000,
        "key": "ومعادن",
        "url": "https://www.bourse24.ir/news/287133/افزایش-سرمایه-ده-هزار-و-۷۰۰-میلیارد-تومانی-«ومعادن»-به-تصویب-رسید--ارزش-برجای-۷۵۰-میلیون-دلاری-ناشی-از-اکتشافات"
    },
    {
        "text": " بورس24 : افزایش سرمایه 56 درصدی شرکت سرمایه گذاری توسعه معادن و فلزات در مجمع امروز این شرکت به تصویب سهامداران رسید.\nاین مجمع ۱۰ هزار و ۷۵۷میلیارد تومان افزایش سرمایه از محل سود انباشته را مصوب کرد. از این عدد۱۴۰۰ میلیارد مربوط به اصلاح ساختار خواهد بود. این اصلاح ساختار به مفهوم این است که با توجه به اینکه ایریتک سهامدار ۴۴ درصدی و دارای سهم ممتاز در فولاد اردبیل و اقلید است، در نتیجه برای انجام پروژه‌ها نیاز به اخذ مجوز از سازمان خصوصی‌سازی دارد و این مبلغ برای موضوعات مربوط به ایریتک استفاده خواهد شد.\nسعد محمدی مدیرعامل ومعادن در این مجمع گفت:  شرکت ۹۹ پروژه در اختیار دارد که ۳۵ پروژه برای چادرملو، ۱۱ پروژه گوهر زمین، ۴۰ پروژه گل گهر، ۷ پروژه مربوط به پیشران است، که در کل سه و نیم میلیارد هزینه سرمایه‌گذاری مختص و معادن است . در حال حاضر آهن اسفنجی آرتاویل ۵۱ درصد پیشرفت فیزیکی دارد که اواخر سال آینده یا اوایل ۱۴۰۴ به بهره‌برداری می‌رسد. فولاد اقلید ۱۷ درصد پیشرفت فیزیکی دارد و آهن اسفنجی تولید خواهد کرد.\nوی افزود: ️ارزش روز پورتفوی بورسی  شرکت شامل ۲۷ درصد گل گهر ،۱۷ درصد چادرملو ، ۱۴ گوهر زمین، ۱۴ درصد صبا نور ۹ درصد ملی مس و ۶ درصد فولاد خراسان است. ترکیب بهای پورتفوی غیر بورسی شرکت نشان می‌دهد که ۳۰ درصد مربوط به پویا انرژی نیروگاه سمنان است که وارد مدار شده و امیدواریم ۳۶۰ مگاوات دیگر بخار در این مجموعه به تولید برسانیم. برای پویا انرژی برنامه ورود به بازار سرمایه را داریم که حتماً در دستور کار خواهد بود.\nمدیرعامل ومعادن گفت: در شرکت تجلی توسعه معادن و فلزات پروژه‌ها به خوبی پیش می‌روند پروژه فولادسازی ۵۰ درصد پیشرفت داشته آهن اسفنجی ۱.۱ میلیون تنی ۳۰ درصد پیشرفت دارد و پروژه کلاف هفته گذشته به تولید رسیده است.\nوی ادامه داد: نیاز به گاز برای پروژه‌های آهن اسفنجی وجود دارد  به همین دلیل سهمیه از وزارت نفت اخذ شده و مشکلی از نظر تامین گاز نداریم. در مورد تجدید ارزیابی زیرمجموعه‌ها باید صبر کنیم پروژه‌ها کمی پیشرفت بیشتری داشته باشند و هنوز برای این موضوع کمی زود است.\nسعد محمدی در پاسخ به این سوال که چرا ومعادن در یک سال اخیر افت قیمت داشت؟ گفت: صندوق بازنشستگی فولاد یک میلیارد از سهم شرکت را در بازار فروخت. همچنین صندوق بازنشستگی کشوری ۸۰۰ میلیون سهم این شرکت را در بازار فروخت که دلیل فروش آنها پرداخت حقوق بازنشستگان بود. به همین دلیل با وجود حمایت ما از سهم و تزریق نقدینگی باز هم نتوانستیم قیمت سهم را افزایش دهیم.\n",
        "persian_date": "1402-12-09 16:14:00",
        "date": 1709136840000,
        "key": "ومعادن",
        "url": "https://www.bourse24.ir/news/287131/مجمع-شرکت-سرمایه-گذاری-توسعه-معادن-و-فلزات---فیلم"
    },
    {
        "text": " بورس24 : مجمع عمومی فوق‌العاده شرکت توسعه معادن و فلزات با حضور 80.33 درصد سهامداران به منظور انجام افزایش سرمایه  از محل سود انباشته به میزان 56 درصد امروز برگزار شد.\nاین مجمع ۱۰ هزار و ۷۵۷میلیارد تومان افزایش سرمایه از محل سود انباشته را مصوب کرد. از این عدد۱۴۰۰ میلیارد مربوط به اصلاح ساختار خواهد بود. این اصلاح ساختار به مفهوم این است که با توجه به اینکه ایریتک سهامدار ۴۴ درصدی و دارای سهم ممتاز در فولاد اردبیل و اقلید است، در نتیجه برای انجام پروژه‌ها نیاز به اخذ مجوز از سازمان خصوصی‌سازی دارد و این مبلغ برای موضوعات مربوط به ایریتک استفاده خواهد شد.\nسعد محمدی مدیرعامل ومعادن در این مجمع گفت:  شرکت ۹۹ پروژه در اختیار دارد که ۳۵ پروژه برای چادرملو، ۱۱ پروژه گوهر زمین، ۴۰ پروژه گل گهر، ۷ پروژه مربوط به پیشران است، که در کل سه و نیم میلیارد هزینه سرمایه‌گذاری مختص و معادن است . در حال حاضر آهن اسفنجی آرتاویل ۵۱ درصد پیشرفت فیزیکی دارد که اواخر سال آینده یا اوایل ۱۴۰۴ به بهره‌برداری می‌رسد. فولاد اقلید ۱۷ درصد پیشرفت فیزیکی دارد و آهن اسفنجی تولید خواهد کرد.\nوی افزود: ️ارزش روز پورتفوی بورسی  شرکت شامل ۲۷ درصد گل گهر ،۱۷ درصد چادرملو ، ۱۴ گوهر زمین، ۱۴ درصد صبا نور ۹ درصد ملی مس و ۶ درصد فولاد خراسان است. ترکیب بهای پورتفوی غیر بورسی شرکت نشان می‌دهد که ۳۰ درصد مربوط به پویا انرژی نیروگاه سمنان است که وارد مدار شده و امیدواریم ۳۶۰ مگاوات دیگر بخار در این مجموعه به تولید برسانیم. برای پویا انرژی برنامه ورود به بازار سرمایه را داریم که حتماً در دستور کار خواهد بود.\nمدیرعامل ومعادن گفت: در شرکت تجلی توسعه معادن و فلزات پروژه‌ها به خوبی پیش می‌روند پروژه فولادسازی ۵۰ درصد پیشرفت داشته آهن اسفنجی ۱.۱ میلیون تنی ۳۰ درصد پیشرفت دارد و پروژه کلاف هفته گذشته به تولید رسیده است.\nوی ادامه داد: نیاز به گاز برای پروژه‌های آهن اسفنجی وجود دارد  به همین دلیل سهمیه از وزارت نفت اخذ شده و مشکلی از نظر تامین گاز نداریم. در مورد تجدید ارزیابی زیرمجموعه‌ها باید صبر کنیم پروژه‌ها کمی پیشرفت بیشتری داشته باشند و هنوز برای این موضوع کمی زود است.\nسعد محمدی در پاسخ به این سوال که چرا ومعادن در یک سال اخیر افت قیمت داشت؟ گفت: صندوق بازنشستگی فولاد یک میلیارد از سهم شرکت را در بازار فروخت. همچنین صندوق بازنشستگی کشوری ۸۰۰ میلیون سهم این شرکت را در بازار فروخت که دلیل فروش آنها پرداخت حقوق بازنشستگان بود. به همین دلیل با وجود حمایت ما از سهم و تزریق نقدینگی باز هم نتوانستیم قیمت سهم را افزایش دهیم.\n",
        "persian_date": "1402-12-09 14:35:00",
        "date": 1709130900000,
        "key": "ومعادن",
        "url": "https://www.bourse24.ir/news/287116/تصویب-افزایش-سرمایه-56-درصدی-«ومعادن»-در-مجمع"
    },
    {
        "text": "به گزارش کدال نگر بورس24 ، شرکت سرمایه گذاری توسعه معادن و فلزات در بهمن ماه حدود 35 میلیارد تومان از معاملات خود سود کسب نمود.\n ارزش پرتفوی بورسی این شرکت نیز در این ماه به 143582 میلیارد  تومان رسید و 2871 میلیارد تومان کاهش داشت.  بیشترین سهم ارزش پرتفوی این شرکت مربوط به شرکت سنگ آهن گل گهر به مبلغ  37082 میلیارد تومان می باشد.\n",
        "persian_date": "1402-12-08 14:48:00",
        "date": 1709045280000,
        "key": "ومعادن",
        "url": "https://www.bourse24.ir/news/286936/سود--\"ومعادن\"از-معاملات-بهمن-ماه-چقدر-بود؟"
    },
    {
        "text": " بورس24 : با حضور عاملی استاندار اردبیل، اعضای ستاد تسهیل و رفع موانع تولید استان و مدیران ارشد شرکت، طی مراسمی عملیات احداث تصفیه‌خانه اختصاصی مجتمع آهن و فولاد الماس آرتاویل آغاز شد.\nاین طرح مهم که برای اولین بار در استان اردبیل و در داخل یک مجموعه بزرگ  صنعتی اجرایی می‌شود، بااعتباری بالغ‌ بر ۵۰۰۰ میلیارد ریال و در طی مدت ۲۴ ماه و هم‌زمان با شروع به کار واحد احیای مستقیم این مجموعه آماده بهره‌برداری و افتتاح خواهد شد و برای ۴۰ نفر به‌طور مستقیم شغل ایجاد خواهد کرد.\nاستاندار اردبیل در این مراسم با اشاره به جایگاه و اهمیت مجتمع فولاد اردبیل در تولید اشتغال و تامین مواد اولیه صنایع فولادی استان افزود: بیش از ۷۰۰ هزار تن از ۱.۱ میلیون تن آهن اسفنجی تولیدی این کارخانه، مواد اولیه سایر کارخانه‌ها و صنایع فولادی استان را تأمین خواهد کرد  تا اردبیل نیز به یکی از قطب های تولید فولاد کشور تبدیل شود.\nعاملی همچنین بابیان اهمیت آب در چرخه تولید فولاد، انتقال آب از پساب فاضلاب شهر اردبیل به این مجتمع را اقدامی مناسب و بزرگ دانست.\nهمچنین استاندار اردبیل و اعضای ستاد تسهیل استان از بخش‌های مختلف اجرایی پروژه احیای مستقیم و راه‌آهن اختصاصی مجتمع بازدید و از نزدیک در جریان روند پیشرفت عملیات اجرایی آن‌ها قرار گرفتند.\nعاملی با اعلام رضایت از روند پیشرفت این پروژه در طی ماه‌های اخیر، ضمن قدردانی از مدیران و کارکنان این مجموعه از آنان خواست با حفظ روند فعلی و افزایش شیفت‌های کاری، پروژه را در زمان مقرر آماده افتتاح کنند.\nپس‌ازاین بازدید، جلسه ستاد تسهیل و رفع موانع تولید استان نیز با حضور تمامی اعضای این ستاد و به ریاست استاندار اردبیل در محل سالن کنفرانس مجتمع برگزار و در خصوص رفع مشکلات مجموعه، تصمیمات لازم اتخاذ شد.\nحجم پساب خریداری‌شده، دو میلیون مترمکعب در سال\nمدیرعامل مجتمع آهن و فولاد الماس آرتاویل در مراسم شروع عملیات احداث تصفیه خانه مجتمع گفت: حجم پساب خریداری‌شده از آبفای استان دو میلیون مترمکعب در سال است.\nعزیز محمدی گفت: پیش بینی های لازم جهت تامین آب فازهای توسعه ای نیز در طراحی خط انتقال مدنظر قرار گرفته است. وی ادامه داد: پساب خریداری‌شده با خط انتقال ۱۲.۵ کیلومتری وارد تصفیه‌خانه مجتمع شده و پس از تصفیه به روش اسمز معکوس وارد چرخه تولید واحد احیای مستقیم خواهد شد.\nمدیرعامل دیساکو همچنین با بیان تعهدات معنوی شرکت به مردم اردبیل گفت: این شرکت و تمامی مجموعه‌های فعال در سایت پروژه آن، با مسئولیت‌پذیری بالا، خود را وامدار مردم شریف استان می‌داند و تمام توان خود را به کار گرفته است تا پروژه تصفیه‌خانه اختصاصی مجتمع آهن و فولاد الماس آرتاویل در زمان مقرر به بهره‌برداری برسد.\nیادآوری می‌شود پروژه احداث کارخانه آهن اسفنجی شرکت آهن و فولاد الماس آرتاویل با ظرفیت تولید ۱٫۱ میلیون تن، یکی از مهم‌ترین پروژه‌های پیشران «ومعادن» به شمار می‌آید. عملیات اجرایی این پروژه با سهام‌داری شرکت‌ سرمایه‌گذاری توسعه معادن و فلزات (۴۰ درصد)، شرکت معدنی و صنعتی چادرملو (۳۰ درصد) و شرکت بین‌المللی مهندسی ایران (۳۰ درصد)، با هدف تامین آهن اسفنجی مورد نیاز شرکت‌های فولادی شمال کشور در سال ۱۴۰۰، آغاز و شرکت ایریتک به عنوان پیمانکار (EPC) این پروژه انتخاب شد. میزان سرمایه‌گذاری این پروژه حدود ۶ همت برآورد شده و تولید آهن اسفنجی بر پایه تکنولوژی میدرکس (MIDREX)، اشتغال‌زایی مستقیم ۲۷۵ نفر در این پروژه را به همراه خواهد داشت.\n",
        "persian_date": "1402-12-05 19:38:00",
        "date": 1708803480000,
        "key": "ومعادن",
        "url": "https://www.bourse24.ir/news/286616/استاندار-اردبیل-در-مراسم-کلنگ-زنی-تصفیه‌خانه-آرتاویل-عنوان-کرد:-اردبیل-به-یکی-از-قطب-های-تولید-فولاد-کشور-تبدیل-خواهد-شد"
    },
    {
        "text": "به گزارش کدال نگر بورس24 ، سازمان بورس مجوز افزایش سرمایه شرکت سرمایه گذاری توسعه معادن و فلزات را صادر کرد. این افزایش سرمایه 32 درصدی از محل سود انباشته و در جهت اصلاح ساختار مالی، جبران مخارج انجام شده بابت مشارکت در افزایش سرمایۀ شرکت‌های سرمایه‌پذیر و مشارکت در افزایش سرمایة شرکت‌‌های سرمایه‌پذیر انجام خواهد شد.\n\n",
        "persian_date": "1402-11-25 17:28:00",
        "date": 1707931680000,
        "key": "ومعادن",
        "url": "https://www.bourse24.ir/news/285986/افزایش-سرمایه-«ومعادن»-مجوز-گرفت"
    },
    {
        "text": " بورس24 : مدیرعامل شرکت صبا‌امید غرب خاورمیانه گفت: امروز پروژه احداث گندله‌سازی یک میلیون تنی این شرکت در استان کردستان (بیجار) در واقع بزرگترین گندله‌سازی غرب کشور محسوب می‌شود.\nمهدی زارع افزود: پروژه احداث گندله‌سازی در بیجار استان کردستان به عنوان یکی از پروژه‌های پیشران پیشرفت اقتصادی کشور محسوب می‌شود و در زمینی به وسعت ۲۸ هکتار واقع شده است. شرکت توسعه معدنی و صنعتی صبانور سهامدار ۷۰ درصد و شرکت تجلی توسعه معادن و فلزات سهامدار۳۰ درصد این پروژه است.\nوی اضافه کرد: پروژه از سال ۱۴۰۰ کلید خورد و در بخش فونداسیون بیش از ۹۵ درصد و قسمت سازه فلزی ۸۷ درصد پیشرفت فیزیکی دارد.\nمدیرعامل صبا‌امید خاورمیانه توضیح داد: اکنون در بخش برق ۹ کیلومتر خط برق ۲۰ کیلو ولت دو مداره انجام و افتتاح شد و در حال احداث پست برق اختصاصی کارخانه برای تبدیل ۲۰ به ۶. ۶ کیلو ولت هستیم.\nوی پیرامون آب مورد نیاز این کارخانه هم گفت: براساس قرارداد امضا شده، مجوز استفاده از آب‌های زیر سطحی اخذ شده و برای تأمین آب طرح توسعه هم براساس قرارداد، می‌توانیم از پساب حسن آباد یاسوکند به میزان ۱۵ لیتر بر ثانیه استفاده کنیم.\nبه گفته زارع، پیمانکار گاز هم مشخص  و انشعاب مورد نیاز خریداری شده  و اکنون در حال احداث پست تقلیل فشار قرار داریم.\nضرورت تأمین مالی بهنگام برای رسیدن به بهره‌برداری\nمدیرعامل شرکت صبا‌امید غرب خاورمیانه ضمن تأکید بر اهمیت تأمین مالی این پروژه گفت: چنانچه تأمین مالی پروژه بهنگام انجام شود و شرکت چینی طرف قرارداد هم به موقع به تعهدات عمل نماید، ظرف مدت یکسال دیگر کارخانه به بهره‌برداری می‌رسد.\nوی خاطر نشان کرد: تاکنون حدود یکهزار و ۵۰ میلیارد تومان( ارزی و ریالی ) در پروژه احداث مجتمع گندله‌سازی یک میلیون تنی صبا‌امید غرب خاورمیانه هزینه شده و تا مرحله اتمام آن به حدود یکهزار و ۸۵۰ میلیارد تومان دیگر نیاز است.\nطرح توسعه و سناریو آن\nزارع تصریح کرد: طرح توسعه این پروژه هم سناریو‌های مختلفی دارد، در واقع باید در مسیر زنجیره هلدینگ سرمایه‌گذاری توسعه معادن و فلزات حرکت کنیم و در صورتی که اکتشافات صبا نور به نتایج مثبتی برسد و کارخانه کنسانتره احداث شود، نیاز به کارخانه گندله هم وجود خواهد داشت، در این شرایط ظرفیت واحد افزایش خواهد یافت.\nوی توضیح داد: پروژه احداث واحد گندله‌سازی یک میلیون تنی صبا‌امید غرب خاورمیانه به گونه‌ای طراحی شده که امکان افزایش ظرفیت آن به دو تا ۲. ۵ میلیون تن با زیر ساخت‌های موجود را دارد.\nاشتغالزایی پروژه در کنار توسعه اقتصادی و صنعتی غرب کشور\nمدیرعامل شرکت صبا‌امید غرب خاورمیانه گفت: براساس برنامه‌ریزی، اشتغال زایی فاز اول این پروژه به صورت مستقیم حدود ۲۰۰ نفر و غیر مستقیم بالغ بر ۵۰۰ نفر خواهد بود، ضمن اینکه این پروژه در توسعه اقتصادی- صنعتی منطقه غرب کشور اهمیت بسزایی دارد.\nوی افزود: امروز با اکتشافات انجام شده در منطقه و اثبات وجود ماده معدنی، توسعه اقتصادی و صنعتی در این بخش در حال رقم خوردن است و با تعریف پروژه‌هایی از سوی هلدینگ \\” ومعادن \\”، قرار است سالانه ۱۰ میلیون تن سنگ آهن استخراج شود و همچنین سالانه پنج میلیون تن کنسانتره سنگ اهن، پنج میلیون تن گندله، علاوه براین ۳. ۲ میلیون تن آهن اسفنجی و دو میلیون تن شمش فولاد و ورق فولادی تولید شوند که گندله‌سازی یک میلیون تنی صبا‌امید غرب خاورمیانه نیز بخشی از این زنجیره بشمار می‌رود.\nرویکرد حفاظت از محیط زیست با درختکاری\nزارع تصریح کرد: شرکت صبا‌امید غرب خاورمیانه از نخستین گام فعالیت خود، رویکرد حفظ محیط زیست را در دستور کار قرار داده و این امر در مراحل مختلف مورد توجه جدی است.\nبه گفته وی، قرار است در هفته درختکاری برنامه کاشت دو هزار اصله نهال مطابق با شرایط اقلیمی محیط کارخانه اجرا شود.\nپروژه یک میلیون تنی گندله صبا‌امید غرب خاورمیانه در زمینی به مساحت ۲۸ هکتار در شهرستان بیجار استان کردستان در دست اجراست.\n",
        "persian_date": "1402-11-24 17:10:00",
        "date": 1707844200000,
        "key": "ومعادن",
        "url": "https://www.bourse24.ir/news/285925/بزرگترین-گندله‌سازی-غرب-کشور-با-مشارکت-«ومعادن»-در-دست-اجراست"
    },
    {
        "text": " بورس24 : در بازار سرمایه یکی از مواردی که سهامداران و سرمایه‌گذاران در معاملات خود مورد توجه قرار می‌دهند، سهامداران عمده سهم و به عبارت بهتر، حقوقی‌های سهم و بازارگردان است. عموما سهمی‌که سهامدار عمده و حقوقی مطرح و مورد اعتماد بازار دارد، روند بهتری دارد؛ از همین جهت برای سرمایه گذاران مهم است که بازیگران و حقوقی‌های سهم چه کسانی هستند.\nاین روزها که حال بازار سرمایه چندان خوش نیست و به سبب سیاست گذاری‌های اشتباه و دست‌اندازی دولت در جیب شرکت‌ها جهت تامین کسری بودجه خود، مغضوب عموم مردم و سرمایه گذاران قرار گرفته، سهم‌هایی توانسته‌اند در چنین شرایطی از ثبات نسبی برخوردار باشند که سهامدار حقوقی فعال دارند.\nیکی از سهم‌هایی که سهامدار عمده و بازارگردان مطرح دارد و در روند معاملات حضور پررنگ و مثمرثمر دارد، «ومعادن» است.\nبا نیم نگاهی به روند معاملات این سهم در ادوار اخیر مشاهده می‌کنیم که سهم حقوقی‌ها در سمت خرید و فروش قابل توجه بوده و به نوعی در جهت حمایت از سهم حرکت کرده‌اند و درصد قابل توجهی از خرید و فروش را به خود اختصاص داده‌اند.\nبررسی‌ها در سال جاری نشان می‌دهد که «ومعادن» 214 روز روی تابلوی معاملات بازار سرمایه حاضر بوده و در این مدت، برآیند خرید و فروش تعداد سهام از سوی حقوقی‌ها در 146 روز مثبت بوده و به عبارتی، بیش از آن که فروشنده سهم باشند خریدار بودند و بدین طریق از سهام شرکت حمایت خود را به عمل آرودند.\nطی سال جاری تنها در 68 روز حجم فروش حقوقی‌ها و بازارگردان از تعداد سهام خریداری شده بیشتر بوده که این عمل را نیز می‌توان در جهت رشد سهام شرکت و اضافه کردن سهامداران تازه نفس به سهم تفسیر کرد. از این نکته نیز نباید گذشت که بر اساس الزامات سازمان بورس، بازارگردان‌ها موظف و ملزم به معامله و خرید و فروش سهم هستند که مقدار آن در هر سهم متفاوت است.\nدر مجموع، از ابتدای سال جاری تا بیست و یکمین روز بهمن ماه حقوقی‌ها و بازارگردان «ومعادن» بیش از 353 میلیون سهم خریداری کردند و تلاششان در جهت حمایت از سهم بوده است.\nیکی از شاخص‌هایی که سرمایه گذاران برای خریدهای خود مدنظر قرار می‌دهند نسبت P/E است و این نسبت در «ومعادن» 6.5 است که از 7.5 صنعت پایین‌تر است و نشان از این دارد همچنان فضا برای رشد سهم وجود دارد.\nبا توجه به ارزش روز پرتفوی بورسی شرکت توسعه معادن و فلزات بالغ بر 136 هزار میلیارد تومان و ارزش افزوده آن بالغ بر 117 هزار میلیارد تومان است.\nارزش روز سبد سهام شرکت‌های غیربورسی حدود 46 میلیارد تومان تخمین زده می‌شود و بر این اساس، می‌توان گفت که خالص ارزش روز دارایی‌های این شرکت 9962 ریال به ازای هر سهم است و با توجه به قیمت روز سهم، هم اکنون نسبت P/NAV «ومعادن» 49 درصد است که از این منظر نیز می‌توان فضا برای رشد قیمت سهم قائل بود.\n",
        "persian_date": "1402-11-24 16:20:00",
        "date": 1707841200000,
        "key": "ومعادن",
        "url": "https://www.bourse24.ir/news/285918/حمایت-سبز-و-همه-جانبه-حقوقی‌ها-از-«ومعادن»"
    },
    {
        "text": " بورس24 : محور اصلی فعالیت شرکت همراه (جاده، ریل، دریا،) احداث پایانه مکانیزه ریلی در غرب بندر شهید رجایی است که تکلیف اصلی ما توسعه پایانه‌های مکانیزه ریلی مرتبط با صنعت معدن و فلزات است.\nاگر بتوانیم در کشور پایانه‌داری را توسعه‌دهیم خصوصاً در مراکزی که بار را دریافت می‌کنند، می‌توانیم یکی از مشکلات اصلی شرکت‌های معدنی که فعالیت‌آنها حمل ونقل ریلی است را حل کنیم؛ بررسی‌ها نشان‌می‌دهد که امکان بهبود فعالیت ریلی در کشور وجود دارد و توسعه پایانه‌ها می‌تواند به این موضوع کمک کند.\nمحسن نادری، مدیرعامل شرکت همراه (جاده، ریل، دریا) گفت : شرکت هیمکو در راستای اینکه بتواند بار را از مراکز صدور بار مانند کارخانجاتی که تولیدکننده مواد فله معدنی و یا محصولات فولادی هستند، از واگن‌ها یا کامیون‌ها دریافت کرده و در بنادر تخلیه کند، برای احداث یک پایانه مکانیزه ریلی قراردادی با سازمان بنادر منعقد کرده‌است.\nوی ادامه‌داد: این پروژه ۱۰ میلیون تنی در غرب بندر شهید رجایی به‌عنوان قطب اصلی فعالیت‌های فله معدنی در کشور می‌تواند گره‌گشای بسیاری از مشکلات و راهنمای تولید و ساخت پایانه‌ها در آینده نزدیک کشور باشد.\nمدیرعامل شرکت همراه گفت : گام اول در این پروژه، احداث بخش دو میلیون تنی برای ساماندهی حمل و نقل مواد فله معدنی و انبارهای سنتی در غرب بندر شهید رجایی است.\nگام دوم به میزان ۵ میلیون تن تجهیزات و امکانات در سایت به‌صورت مکانیزه و با احداث یک واگن‌برگردان و تجهیزات مکانیزه ریلی و متریال هندلینگ را در آنجا خدمت رسانی کنیم و در گام سوم با احداث اسکله و توسعه کار تا ۱۰ میلیون تن مواد فله معدنی و ۲ میلیون تن گوگرد را پوشش می‌دهیم.\nوی ادامه‌داد: علاوه بر این پایانه، ۳۰ دستگاه واگن خریداری کرده‌ایم که تمرینی است در حوزه فعالیت‌های لجستیک ریلی و حمل ونقل ریلی که بعد از احداث این پایانه به ۶۰۰ واگن ارتقا پیدا خواهد کرد.\nنادری  با اشاره به‌هم تراز  بودن مسیر اقتصادی معدن با نفت در کشور گفت: یکی از چالش‌های اصلی شرکت‌های معدنی و فولادی حمل و نقل و لجستیک است که طبعاً برای مواد فله معدنی که مصرف کننده اصلی این موضوع هستند و تناژ بالا را جابه‌جا می‌کنند، حمل‌ونقل ریلی از حمل‌ونقل جاده‌ای مناسب‌تر است؛ اگر بتوان نیازهای مراکز صدور بار که پایانه‌های خوبی دارند و متصل به ریل کشور هستند را برطرف کنیم، ظرفیت‌های ریلی کشور تا چندبرابر قابل استفاده می‌شود و می‌توان در ۵ سال آینده شاهد تحولات جدی در صنعت حمل ونقل مواد فله معدنی و محصولات فولادی در کشور باشیم.\nمدیر عامل هیمکو با تأکید به اینکه کشور ما تشابه زیادی با کشور برزیل در حوزه معدن دارد گفت: امروزه هزینه حمل‌ونقل جاده‌ای دو برابر ریلی تمام می‌شود بنابراین باید برنامه‌ریزی شود و دولت بخش ریل موجود را در قالب ROT و BOT به معدن‌داران واگذار کند در این صورت صنعت معدن و لجستیک به‌شدت فعال می‌شود.\nنادری در پاسخ به این سؤال که جهت توسعه  بخش معدن چه باید کرد، بیان‌کرد: اگر به‌دنبال پیشرفت در حوزه معدن هستیم سه گام اساسی را باید در سه مرحله کوتاه‌مدت، میان مدت و بلندمدت برداریم: در اولین گام، بایستی پایانه‌ها راه‌اندازی شود و پایانه‌های موجود در کوتاه‌مدت به بلوغ برسند و بتوانیم پایانه‌های بیشتری به سازمان‌های بندری و ریلی کشور اضافه کنیم تا از ظرفیت‌های موجود کشور بهره ببریم.\nوی تصریح‌کرد: در میان مدت باید سیاستگزاری در زمینه حمل‌ونقل ریلی بر مبنای نیاز مصرف‌کننده اصلی طراحی و اجرا شود و در بلند مدت اگر در کشور به‌دنبال توسعه زیرساخت‌ها در تمام حوزه‌ها و اتمام پروژه‌های ناتمام هستیم باید موقعیت جدیدی مثل یک وزارت جدید به نام وزارتخانه ساخت تشکیل دهیم و تمام معاونت وزارتخانه‌ها  که که برای ساخت‌وساز و اجرای پروژه‌ها هزینه می‌کنند و افرادی که از دولت بودجه دریافت می‌کنند را زیرمجموعه این وزارتخانه قرار دهیم تا بتوان چالش‌های اصلی را مدیریت و پروژه‌های مختلف را در اولویت‌بندی قرارداد .با این سه گام می‌توان به‌سرعت ظرف ۳ تا ۵ سال  آینده شاهد پیشرفت و تحولات ویژه با امکانات موجود  در کشور باشیم.\nیادآور می‌شود شرکت هیمکو در صنعت پایانه‌داری، لجستیک و حمل‌ونقل ریلی فعالیت دارد و با محوریت شرکت سرمایه‌گذاری توسعه معادن و فلزات (و معادن) و همچنین مشارکت سایر شرکت‌های بزرگ معدنی ایران همچون تجلی توسعه معادن و فلزات، شرکت‌های معدنی و صنعتی گل‌گهر، چادرملو و گهرزمین و شرکت سرمایه‌گذاری امید تاسیس شده و در حال فعالیت است.\n",
        "persian_date": "1402-11-10 19:34:00",
        "date": 1706643240000,
        "key": "ومعادن",
        "url": "https://www.bourse24.ir/news/285368/در-گفتگو-با-مدیرعامل-«هیمکو»-مطرح-شد؛-بهبود-فعالیت‌های-ریلی-با-توسعه-پایانه‌داری-در-کشور"
    },
    {
        "text": " بورس24 : شرکت سرمایه‌گذاری توسعه معادن و فلزات (با نماد بورسی ومعادن) رتبه نخست از نظر شاخص فروش (درآمد) را در گروه سرمایه‌گذاری‌های مالی در بیست و ششمین دوره رتبه بندی شرکت‌های برتر ایران (IMI-100) کسب کرد.\nبر اساس این گزارش، شرکت سرمایه‌گذاری توسعه معادن و فلزات با کسب درآمد قابل توجه ۱۳.۷ هزار میلیارد تومانی در سال ۱۴۰۱ موفق‌شد در رده نخست شرکت‌های برتر ایران از نظر شاخص فروش (درآمد) در گروه سرمایه گذاری‌های مالی قرارگیرد.\nاز این رقم، ۱۳.۲ هزار میلیارد تومان مربوط به درآمد حاصل از سرمایه‌گذاری در شرکت های سرمایه‌پذیر و دریافت سود سهام و حدود ۸۸ میلیارد تومان آن از محل سود فروش سرمایه‌گذاری‌ها و ۳۸۶ میلیارد تومان از محل سایر درآمدهای عملیاتی حاصل شده است.\nبزرگترین هلدینگ سرمایه‌گذاری حوزه معدن در بازار سرمایه که با صرف نظر از پرتفوی ارزشمند غیربورسی، حدود ۱۴۰ هزار میلیارد تومان ارزش افزوده در سبد بورسی برای سهامداران خود ایجاد کرده، در دوره جاری موفق به کسب رتبه اول شرکت‌های برتر ایران از نظر شاخص فروش در بین ۱۰۰ شرکت برتر کشور شده است.\nمیزان سود حاصل از سرمایه‌گذاری‌های «ومعادن» در سال گذشته، ۳۹۱ میلیون دلار بود. این شرکت در تلاش است با اجرای پروژه‌هایی که راهبری آن‌ها را بر عهده دارد و یا به عنوان سرمایه‌گذار در این پروژه‌ها حضور یافته‌است، این رقم را به بیش از یک میلیارد دلار در پایان سال ۱۴۰۶ برساند. باتوجه به اخبار مثبت پیرامون فعالیت شرکت‌های سرمایه‌پذیر و روند سریع اجرای پروژه‌های بزرگ و متنوع این مجموعه، افق سودآوری شرکت بسیار روشن بوده و تحقق هدف ۱ میلیارد دلاری سود خالص در دوره یادشده کاملا عملی و قابل دسترس به‌نظر می‌رسد.\n\nگفتنی است سود خالص «ومعادن» طی پنج سال اخیر، با روند روبه‌رشد مناسبی همراه بوده و بیشترین سود خالص شرکت در سال ۱۴۰۱، به میزان بیش از ۱۳ هزار و ۸۰۰ میلیارد تومان حاصل شده است.\nاز آنجایی که طی سنوات گذشته، در کارنامه عملیاتی این غول سرمایه‌گذاری رشدهای سنگین سودآوری به چشم می‌خورد، تلفیق این نکته با بهره‌برداری و آغاز به‌کار پروژه‌های در دست اجرا در سال‌های پیش‌رو؛ عملا خیال سهامداران را از بابت پوشش هدف ۱ میلیارد دلاری آسوده کرده است.\nهلدینگ سرمایه‌گذاری توسعه معادن و فلزات مجموعه‌ای مهم و تأثیرگذار در حوزه معدن و صنایع‌معدنی کشور است که درحال‌حاضر بالغ بر ۳.۵ میلیارد دلار سرمایه‌گذاری در پروژه‌های مختص‌به‌خود داشته و برای اجرای آن‌ها برنامه‌ریزی و نظارت دارد. هفت پروژه بزرگ از مجموع ۴۸ پروژه پیشرانان پیشرفت اقتصاد کشور توسط این هلدینگ بزرگ بورسی در حال اجراست.\n",
        "persian_date": "1402-11-03 20:45:00",
        "date": 1705956300000,
        "key": "ومعادن",
        "url": "https://www.bourse24.ir/news/284461/درخشش-«ومعادن»-در-رتبه-بندی-صد-شرکت-برتر-ایران--رتبه-نخست-شاخص-فروش-به-«ومعادن»-رسید"
    },
    {
        "text": "به گزارش کدال نگر بورس24 ، شرکت سرمایه گذاری توسعه معادن و فلزات در 9 ماهه منتهی به آذر عملکردی عالی از خود بر جای گذاشت. این شرکت در بازه زمانی مورد بررسی  2194  میلیارد تومان سود خالص محقق کرد که به نسبت دوره مشابه قبل رشد 37  درصدی داشت.\nجمع درامدهای عملیاتی با افزایش 45  درصدی به 2370 میلیارد تومان رسید و بخش عمده آن را درآمد سود سهام تشکیل می دهد.\n\n",
        "persian_date": "1402-11-01 20:39:00",
        "date": 1705783140000,
        "key": "ومعادن",
        "url": "https://www.bourse24.ir/news/284101/سود-سرشار-«ومعادن»-در-9-ماهه"
    },
    {
        "text": " بورس24 : مدیرعامل شرکت توسعه معادن و صنایع مس جانجا گفت: تاکنون ۱۳ هزار و ۱۷۳ متر حفاری،‌ عمدتا به منظور جانمایی تاسیسات زیربنایی در مرحله اول صورت گرفته و در مرحله دوم، قرارداد ۲۰ هزار متر حفاری اکتشافی تکمیلی منعقد شده است. از این میزان تاکنون، پنج هزار و ۵۰۰ متر حفاری انجام شده و پس از آن نیز با توجه به نتایج حفاری‌های مراحل اول و دوم، نسبت به ادامه حفاری‌های اکتشافی اقدام خواهد شد.\nحسین ابراهیمی‌نسب در خصوص وضعیت کنونی پروژه مس جانجا و اقدامات اخیر انجام شده توسط شرکت توسعه معادن و صنایع مس جانجا در این پروژه، بیان کرد: اواخر بهمن سال ۱۴۰۰، کنسرسیومی با محوریت شرکت سرمایه‌گذاری توسعه معادن و فلزات «ومعادن» و همراهی شرکت های بزرگ و توانمند معدنی شامل شرکت معدنی و صنعتی گل‌گهر، شرکت معدنی و صنعتی چادرملو، شرکت معدنی و صنعتی گهرزمین، شرکت بین‌المللی توسعه صنایع و معادن غدیر و شرکت تجلی توسعه معادن و فلزات برنده مزایده مس جانجا در شهرستان نیمروز استان سیستان و بلوچستان شد. با توجه به قرارداد فی‌مابین شرکت تهیه و تولید مواد معدنی ایران و این کنسرسیوم مبنی بر تشکیل شرکتی با مشارکت اعضای فوق‌الذکر، شرکت توسعه صنایع و معادن مس جانجا به این منظور تاسیس شد.\nوی ادامه داد: هدف این طرح انجام سرمایه‌گذاری به منظور اکتشاف تکمیلی، تجهیز، آماده‌سازی و بهره‌برداری از معدن مس جانجا و احداث و بهره‌برداری از کارخانه تولید کنسانتره مس با ظرفیت سالانه حدود ۱۳۰ هزار تن کنسانتره و محصولات جانبی دیگر در سال ۱۴۰۶ است.\nمحدوده معدنی جانجا واقع در شمال سیستان و بلوچستان، ۲۰۰ کیلومتری زاهدان و در حدود ۱۳۰ کیلومتری غرب شهر زابل و در ۶۵ کیلومتری جنوب شهر نهبندان و نزدیک روستای ماده کاریز قرار دارد. با توجه به طراحی‌های انجام شده در معدن، حدود ۳۰۰ میلیون تن کانسنگ با عیار متوسط ۰٫۲۶ درصد مس استخراج خواهد شد. هم‌زمان با عملیات اکتشافی تکمیلی، کارخانه تغلیظ مس طی پنج سال احداث خواهد شد و بهره‌برداری از آن به مدت ۲۰ سال ادامه خواهد داشت. هزینه سرمایه‌گذاری در این طرح حدود ۴۰۰ میلیون دلار برآورد شده است.\nاجرای بیش از یک میلیون متر مکعب باطله‌برداری در معدن جانجا\nمدیرعامل شرکت توسعه معادن و صنایع مس جانجا تصریح کرد: از ابتدای پروژه تا تاریخ جاری، مجوزهای مربوط به بخش معدن و کارخانه شامل گواهی کشف، پروانه بهره‌برداری و جواز تاسیس کارخانه اخذ شده است. همچنین در رابطه با انتخاب مشاوران و پیمانکاران اصلی طرح مس جانجا، تاکنون حدود ۱۹ قرارداد منعقد شده و در حال حاضر عملیات اکتشاف و باطله‌برداری در محدوده معدن فعال است؛ به طوری که که از ابتدای پروژه، حدود ۱۸ هزار و ۷۰۰ متر حفاری و بیش از یک میلیون متر مکعب باطله‌برداری صورت گرفته است. همچنین با توجه به اتمام فاز مهندسی پایه پروژه احداث کارخانه تغلیظ ، تشریفات مناقصه جهت انتخاب پیمانکار (EPC) در جریان است. پروژه‌های زیرساخت عمدتا شامل پروژه‌های تامین آب ، تامین برق ، مدیریت آب و باطله و همچنین پروژه مخابرات و راه‌اندازی اینترنت بوده که همگی در مرحله انجام تشریفات مناقصه است.\nابراهیمی‌نسب با اشاره به اهمیت توسعه اکتشافات، عنوان کرد: تاکنون ۱۳ هزار و ۱۷۳ متر حفاری،‌ عمدتا به منظور جانمایی تاسیسات زیربنایی در مرحله اول صورت گرفته است. در ادامه و در مرحله دوم، قرارداد ۲۰ هزار متر حفاری اکتشافی تکمیلی منعقد شده است که از این میزان تاکنون پنج هزار و ۵۰۰ متر حفاری انجام شده و پس از آن نیز با توجه به نتایج حفاری‌های مراحل اول و دوم، نسبت به ادامه حفاری‌های اکتشافی اقدام خواهد شد.\nوی در ادامه به چالش‌های موجود جهت تسریع در اجرای عملیات‌های معدنی و همچنین تامین زیرساخت‌های پروژه جانجا اشاره کرد و گفت: در حال حاضر تحریم‌های ظالمانه موجب محدودیت همکاری با شرکت‌های خارجی صاحب تکنولوژی شده است؛ همچنین مشکلات مربوط به تامین و تخصیص ارز (جهت خرید ماشین‌آلات و تجهیزات)، منجر به افزایش ریسک‌های پروژه می‌شود. در همین راستا، شرکت توسعه معادن و صنایع جانجا با تکیه بر دانش و تجربه متخصصان داخلی و پیگیری و مذاکره با شرکت‌های خارجی در جهت رفع موانع موجود قدم برداشته و امیدوار به هم‌افزایی جهت رفع مشکلات با همکاری و همیاری کلیه دستگاه‌های مربوطه است.\nاشتغال‌زایی بیش از یک هزار و ۵۰۰ نفری در پروژه جانجا\nمدیرعامل شرکت توسعه معادن و صنایع مس جانجا در پایان خاطرنشان کرد: تلاش در جهت رشد اقتصادی و صنعتی شدن منطقه، همواره از اهداف اصلی این پروژه بوده است. اجرای پروژه عظیم مس جانجا در شمال استان سیستان و بلوچستان، از جمله حرکت‌های موثری است که انتظار می‌رود با به ثمر نشستن آن، گامی موثر در توسعه، آبادانی و اشتغال‌زایی این منطقه برداشته شود.  هم‌اکنون حدود  ۲۰۰ نفر در پروژه مشغول به‌کار هستند که با رسیدن به مرحله بهره‌برداری، زمینه اشتغال‌زایی بالغ بر یک هزار و ۵۰۰ نفر به طور مستقیم فراهم خواهد شد.\n",
        "persian_date": "1402-10-30 19:55:00",
        "date": 1705780500000,
        "key": "ومعادن",
        "url": "https://www.bourse24.ir/news/284071/اجرای-بیش-از-۱۸-هزار-متر-حفاری-اکتشافی-در-پروژه-جانجا"
    },
    {
        "text": " بورس24 : مدیرعامل شرکت فولاد اقلید پارس در تشریح ملاحظات محیط زیستی و برخورداری پروژه از مجوزهای لازم در این زمینه، گفت: پس از برگزاری جلسه‌ در کمیته ارزیابی محیط زیستی سازمان حفاظت محیط زیست در روز ۳۱ خرداد ماه سال جاری، طرح احداث واحد تولید آهن اسفنجی فولاد اقلید بلامانع اعلام شد.\nرضا شریفی با تاکید بر اینکه مخاطرات زیست‌محیطی در هر کارخانه، بستگی به فناوری‌ها و تجهیزات مورد استفاده و همچنین استانداردها و مقررات محیط زیست محلی دارد، بیان کرد: از همان ابتدای تاسیس شرکت، در تمام مراحل محیط زیست را در اولویت قرار دادیم و به همین دلیل قبل از انجام هر کاری، بنا را بر استفاده از پساب شهری گذاشتیم.\nوی با تاکید بر اینکه مواد اولیه و مواد تولیدی کارخانه آهن اسفنجی با مواد اولیه، تولیدات و پسماند کارخانه‌های فولادسازی کاملا متفاوت است، ادامه داد: در تولید آهن اسفنجی، ممکن است مخاطرات مربوط به تولید گاز «CO2» و همچنین فرایند خنک کردن محصول باشد اما در نورد و فولادسازی با مسائلی مانند آلودگی هوا، مدیریت آب، مدیریت پسماند و آلودگی صوتی مواجه هستیم.\nمدیرعامل شرکت فولاد اقلید پارس عنوان کرد: از هم‌اکنون که زمان ساخت کارخانه‌ است، تلاش کردیم با همکاری دانشگاه شریف و دانشگاه امیرکبیر، راهکارهای علمی برای کنترل پسماندهای حاصل از تولید و نگهداری محصول شرکت اتخاذ کنیم و مخاطرات زیست‌محیطی را با توجه به فناوری‌ها و تجهیزاتی که مورد استفاده قرار خواهیم داد، به حداقل‌ مقدار ممکن برسانیم.\nشریفی با اشاره به اینکه میزان تولید مونوکسید کربن در کارخانه‌های آهن اسفنجی به عنوان یکی از گازهای زیست‌محیطی مورد توجه است، تصریح کرد: مقدار دقیق گاز «CO» بسیار وابسته به فناوری‌ها و تجهیزات مورد استفاده در کارخانه است. این میزان نه‌ تنها از فرایند تولید آهن اسفنجی بلکه از مراحل مختلف مانند استخراج مواد اولیه و فرایند خنک‌ کردن نیز تاثیر می‌پذیرد.\nوی با برشمردن راهکارهایی برای کاهش یا کنترل میزان مونوکسید کربن در کارخانه‌های آهن اسفنجی، اظهار داشت: استفاده از فناوری‌های پاک‌سازی گازها (Gas Cleaning Technologies)، به‌کارگیری تکنولوژی‌ها و تجهیزات بهینه‌سازی فرایند به منظور افزایش بهره‌وری و کاهش آلاینده‌ها، مدیریت استفاده از سوخت و به‌کارگیری تجهیزات بهینه‌سازی سوخت از جمله راهکارهای کاهش یا کنترل میزان آلایندگی‌هایی چون مونوکسید کربن است.\nبر اساس این گزارش، شرکت فولاد اقلید پارس در بهمن ‌ماه ۱۴۰۰ با سهام‌داری ۵۱ درصدی شرکت سرمایه‌گذاری توسعه معادن و فلزات «ومعادن»، ۳۰ درصدی شرکت معدنی و صنعتی چادرملو «کچاد» و ۱۹ درصدی شرکت بین‌ا‌لمللی مهندسی ایران (ایریتک) تاسیس شد. در ادامه، مجوز احداث کارخانه آهن اسفنجی با ظرفیت تولید یک میلیون و ۲۰۰ هزار تن در سال توسط سازمان صنعت، معدن و تجارت استان فارس در روز ۱۱ فروردین ‌ماه ۱۴۰۱ صادر شد.\nعملیات اجرایی این پروژه به‌ عنوان یکی از ۴۸ طرح پیشران پیشرفت اقتصادی کشور، مرداد ماه سال گذشته با انتخاب شرکت بین‌المللی مهندسی ایران (ایریتک) به‌ عنوان پیمانکار (EPC) آغاز شد و ۱۰۰ هکتار زمین در اختیار این شرکت قرار گرفت.\nبا گذشت حدود یک سال از زمان آغاز پروژه، در حال حاضر پیشرفت فیزیکی پروژه به ۱۲ درصدی رسیده و به دنبال حمایت‌ها و همکاری‌های مسئولان اجرایی استان، کلیه مجوزهای زیربنایی لازم اعم از مجوزهای زیست‌محیطی، آب و برق زمان نصب و بهره‌برداری، احداث جاده دسترسی و… دریافت شده است. در همین راستا ۴٫۵ کیلومتر دیوارکشی و هفت کیلومتر جاده دسترسی احداث‌ شده و کارفرما، مشاور و پیمانکار پروژه در حال فعالیت در سایت‌های مختلف پروژه هستند.\n",
        "persian_date": "1402-10-26 18:32:00",
        "date": 1705429920000,
        "key": "ومعادن",
        "url": "https://www.bourse24.ir/news/283622/مدیرعامل-شرکت-فولاد-اقلید-پارس-مطرح-کرد؛-اولویت-حفظ-محیط-زیست-در-اجرای-پروژه-احیا-مستقیم-فولاد-اقلید"
    },
    {
        "text": "به گزارش کدال نگر بورس24 ، بانک پاسارگاد در نظر دارد تعداد 3,614,000,000 سهم معادل 1.87 درصد از سهام شرکت سرمایه گذاری توسعه معادن و فلزات را به قیمت پایه 11,000 ریال بصورت یکجا و نقد یا نقد و شرایطی ، روز سه شنبه مورخ 1402.11.03 از طریق بازار اول بورس اوراق بهادار تهران عرضه نماید.\n",
        "persian_date": "1402-10-25 22:45:00",
        "date": 1705272300000,
        "key": "ومعادن",
        "url": "https://www.bourse24.ir/news/283514/عرضه-عمده-سهام-شرکت-سرمایه-گذاری-توسعه-معادن-و-فلزات-در-نماد-\"ومعادن\""
    },
    {
        "text": " بورس24 : اردشیر سعدمحمدی، مدیرعامل شرکت سرمایه‌گذاری توسعه معادن و فلزات (ومعادن) با اشاره به توسعه مناطق کمتربرخوردار، جانمایی پروژه‌های این هلدینگ معدنی و فلزی را موجب اشتغالزایی و ایجاد گردش مالی در آن مناطق دانست و توضیحاتی در خصوص احداث کارخانه تولید نوار نقاله استیل کورد در شهرستان الشتر استان لرستان ارائه کرد.\nیادآور می‌شود؛ عملیات اجرایی نوار نقاله استیل کورد در شهرستان الشتر – استان لرستان اردیبهشت‌ماه سال‌جاری، آغاز شده است.\nاحداث این کارخانه که پس از بهره‌برداری، با ظرفیت تولید ۱۰۰ هزار متر در سال فعالیت خواهد کرد، اولین و بزرگ‌ترین پروژه اشتغال‌زایی ملی در شهرستان‌های سلسله و دلفان در استان لرستان است که فاز نخست آن اشتغال‌زایی برای ۵۰۰ نفر به دنبال خواهد داشت.\nاین پروژه که زمان اجرای آن تقریباً ۱۸ ماه در نظر گرفته شده، با سرمایه‌گذاری شرکت‌ توسعه معادن و فلزات، صنایع معدنی فولاد سنگان، سرمایه‌گذاری توکافولاد و تجلی توسعه معادن و فلزات و راهبری ایمیدرو آغاز به کار کرده و میزان سرمایه‌گذاری که در آن صورت می‌گیرد، ۱۲۰۰ میلیارد تومان است.\n",
        "persian_date": "1402-10-21 20:50:00",
        "date": 1704919800000,
        "key": "ومعادن",
        "url": "https://www.bourse24.ir/news/283373/چشم‌انداز-پروژه-استیل‌کورد-الشتر-در-استان-لرستان"
    },
    {
        "text": " بورس24 : به گفته مهرداد اکبریان، رئیس انجمن سنگ آهن، بیش از ۳۰ هزار ماشین‌آلات معدنی در حال فعالیت در کشور داریم. هفته گذشته سیدمحمدموسوی، معاون صنایع ماشین آلات وتجهیزات وزارت صمت، بیان کرد که بیش از ۱۵ هزار ماشین‌آلات فرسوده معدنی در کشور داریم که بالای ۲۰ سال سن دارند!\nدرحالیکه مدیرعامل هپکو می‌گوید که این شرکت توان تامین ماشین‌آلات معدنی به اندازه نیاز معادن کشور را دارد، بهرام شکوری، رئیس کمیسیون معدن و صنایع معدنی اتاق ایران، معتقد است که تولید داخل کفاف نیاز معدنکاران را نمی‌دهد؛ چرا که بیشتر تولیدات این شرکت‌ها ماشین‌آلات غیرمعدنی است.\nمهدی حمیدی، مدیرکل دفتر بهره‌برداری معادن وزارت صمت، مطرح کرد که در سال گذشته، ۱۲۸۷ دستگاه ماشین‌آلات معدنی وارد کشور شده است.\nرضا محتشمی‌پور، معاون امور معادن و فراوری مواد وزارت صمت، می‌گوید که سال گذشته عملیات معدنکاری ۵ درصد افزایش داشته که این خود بیانگر بهبود وضعیت تامین ماشین‌آلات است؛ چرا که معدنکاری بدون ماشین‌آلات ممکن نیست. طبق گفته معاون وزیر صمت، در سال ۹۹ بر اساس مصوبه‌ای واردات ماشین‌آلات ممنوع شد و این امر ضربه‌ای به معدنکاری بود؛ درحالیکه دولت فعلی تلاش خود را برای رفع موانع معدنکاری کرده و اوضاع تغییرات قابل توجهی داشته است. محتشمی‌پور تاکید می‌کند که ما باید از تولید داخل حمایت کنیم، اما نه به قیمت ضربه‌زدن به بخش دیگری از تولید! بنابراین ماشین‌آلاتی که در داخل تولید نمی‌شوند مجوز واردات دارند.\nتفاوت مقیاس معادن در نظر گرفته شود؛ تولید ماشین‌آلات داخلی پاسخگوی معادن بزرگ نیست\nاردشیر سعدمحمدی، مدیرعامل هلدینگ سرمایه‌گذاری توسعه معادن و فلزات، روز گذشته در برنامه «میز اقتصاد» شبکه خبر سیما بیان کرد: سال گذشته عملیات معدنکاری ۱.۵ میلیارد تن بوده که از این میزان حدود ۶۰۰ میلیون تن ماده معدنی و مابقی باطله است.\nمدیرعامل «ومعادن» با اشاره به اینکه معدنکاران از تولید داخل حمایت می‌کنند و کسی مخالف رونق تولید ماشین‌آلات معدنی نیست، اظهار داشت: نکته اولی که باید به آن اشاره کنم این است که بخش اعظم اقتصاد معدنی ما روی دوش معادن بزرگی چون چادرملو، گهرزمین، گل‌گهر، سنگ آهن مرکزی، سرچشمه، سونگون و معادنی با این مقیاس است و برخی از این معادن بزرگ باید استخراج عمقی را در دستور کار خود قرار دهند؛ بنابراین استفاده از دامپتراک‌هایی با ظرفیت پایین در این معادن باعث کاهش بهره‌وری می‌شود، درحالی‌که معادن متوسط و کوچک‌مقیاس امکان استفاده از ماشین‌هایی با ظرفیت ۶۰ تن که در داخل تولید می‌شود را دارند و اختلالی در برنامه تولیدشان ایجاد نمی‌شود.\nوی افزود: نکته دومی که باید در نظر داشته باشیم این است که برای استفاده از ماشین‌آلات با ظرفیت بالاتر باید تغییراتی در طراحی معادن فعلی صورت بگیرد و اگر همین امروز تصمیم به اعمال این تغییرات بگیریم، اجرای آن چندین سال طول می‌کشد؛ بنابراین باید همزمان طبق یک برنامه‌ریزی منسجم و منطقی، مسائل مختلف را از یکدیگر تفکیک کرده و هر یک را جداگانه بررسی کنیم.\nسعدمحمدی ادامه داد: در حال حاضر ظرفیت دامپتراک‌هایی که در برخی معادن بزرگ استفاده می‌شود، ۱۳۶ تن است، درحالی که ضروری‌ست ما از دامپتراک‌های ۲۴۰ تنی استفاده کنیم و استفاده از این ماشین‌آلات نیز خود ملزومات دیگری دارد.\nوی افزود: مثلاً پرکردن این ظرفیت با لودر اصلا امکان‌پذیر نیست و در ظرفیت‌های پایین‌تر نیز کار دشوار و زمان‌بری است. اتلاف وقتی که به دلیل تشکیل صف دامپتراک‌ها و بالتبع کاهش میزان مواد معدنی حمل‌شده در واحد زمان، رخ می‌دهد باعث کاهش بهره‌وری، بالارفتن قیمت تمام‌شده و عقب‌ماندن از برنامه‌های تولید و همچنین صادرات می‌شود.\nسعدمحمدی ادامه داد: یک شاول معدنی طی یک برداشت قادر است حدود ۱۷۰ تن مواد معدنی را در دهانه خود جاداده و در دامپتراک تخلیه کند؛ بنابراین سرعت کار بسیار بالا رفته و از ترافیک دامپتراک‌ها جلوگیری می‌شود.\nوی با اشاره به اینکه برای توجیه‌پذیری اقتصادی فعالیت معدنکاری نمی‌توان برنامه تولید را عقب انداخت، مطرح کرد: معدنکار برای اینکه از برنامه تولید امروز خود عقب نیفتد و جلوی کاهش برداشت مواد معدنی را بگیرد، ناچار است باطله‌برداری را به تعویق بیندازد. تاثیر این امر در چهار یا پنج سال بعد مشخص می‌شود.\nمدیرعامل «ومعادن» ادامه داد: معنای این حرف آن است که در عملیات معدنکاری حتما باید نسبت برداشت مواد معدنی و باطله‌ها رعایت شود؛ مثلاً در برخی معادن به ازای برداشت هر یک تن ماده معدنی، باید سه تن باطله‌برداری کنند تا از تجمع این باطله‌ها و اختلال در روند برداشت‌های آینده جلوگیری شده و مهم‌تر از آن، ایمنی رعایت شود.\nکاهش بهره‌وری معادن؛ پیامد فرسودگی ماشین‌آلات معدنی\nمدیرعامل «ومعادن» اظهار داشت: برای اینکه بتوانیم حضور بهتری در بازارهای جهانی داشته باشیم، نباید اجازه دهیم در برنامه‌های تولید وقفه و عقب‌ماندگی ایجاد شود.\nوی با اشاره به اینکه نوسازی ماشین‌آلات معدنی قطعا یک ضرورت است، بیان کرد: ماشین‌آلات فرسوده هزینه تعمیر و نگه‌داری بالایی دارند و علاوه بر آن، هزینه تحمیل‌شده به علت خواب این ماشین‌آلات و کاهش برداشت را نیز باید در نظر گرفت.\nسعدمحمدی در پاسخ به این سوال که چرا برخی معدنکاران به جای تهیه ماشین‌آلات داخلی، اقدام به واردات می‌کنند، مطرح کرد: یکی از دلایل واردات ماشین‌آلات دست دوم که در داخل نیز تولید می‌شود، این است که این ماشین‌آلات نسبت به تولیدات داخلی که نو هستند، قیمت پایین‌تری دارند؛ بنابراین گاهی معدنکار برای کاهش هزینه‌های خود ناچار است دست به این اقدام بزند؛ بنابراین ضروری است هنگامی که از کاهش هزینه‌ها و افزایش بهره‌وری صحبت می‌کنیم، به مسائلی که افزایش هزینه‌ها را در پی دارد نیز توجه کنیم.\nمدیرعامل هلدینگ سرمایه‌گذاری توسعه معادن و فلزات واردات ماشین‌آلات معدنی مورد نیاز را با رعایت موارد قانونی، عاملی موثر در بهبود وضعیت معدنکاری کشور و تسریع این عملیات دانست و در پایان بیان کرد: ما موظفیم از تولید داخل حمایت کنیم اما متقابلاً از تولیدکنندگان نیز انتظار می‌رود که محصولاتی با کیفیت بالاتر تولید کنند؛ تنها در این صورت است که رضایت دوطرفه ایجاد شده و به اهداف خود می‌رسیم.\n",
        "persian_date": "1402-10-18 14:39:00",
        "date": 1704724740000,
        "key": "ومعادن",
        "url": "https://www.bourse24.ir/news/283244/با-حضور-مسئولین-و-کارشناسان-در-برنامه-«میز-اقتصاد»-بررسی-شد:-تامین-ماشین‌آلات-معدنی،-تولید-داخلی-یا-واردات؟"
    },
    {
        "text": " بورس24 : پروژه احداث کارخانه آهن اسفنجی شرکت آهن و فولاد الماس آرتاویل با ظرفیت تولید ۱٫۱ میلیون تن در سال به عنوان یکی از طرح‌های پیشران اقتصادی کشور، با راهبری شرکت سرمایه‌گذاری توسعه معادن و فلزات «ومعادن» در حال اجرا بوده و در حال حاضر از پیشرفت فیزیکی بیش از ۴۰ درصدی برخوردار است؛ ضمن اینکه تجهیزات خارجی خریداری شده در گمرکات اردبیل و بندرعباس، در مرحله گردش کار برای ترخیص و ارسال به محل پروژه قرار دارند و در صورت تحقق این مهم و نصب آن‌ها توسط شرکت ایریتک به عنوان پیمانکار (EPC)، می‌توان به راه‌اندازی اولیه این پروژه در پایان سال آتی امیدوار بود.\nشرکت سرمایه‌گذاری توسعه معادن و فلزات «ومعادن»، راهبری و اجرای هفت طرح از ۴۸ طرح پیشران اقتصادی کشور را بر عهده دارد. احداث بلوک دوم نیروگاه گازی سمنان با ظرفیت تولید ۳۶۶ مگاوات، احداث کارخانه کنسانتره‌‌سازی شرکت توسعه معدنی و صنعتی صبانور با ظرفیت تولید دو میلیون تن، احداث کارخانه گندله‌سازی شرکت صبا امید غرب خاورمیانه با ظرفیت تولید یک میلیون تن، احداث کارخانه تولید آهن اسفنجی با ظرفیت ۱٫۶ میلیون تن در منطقه بیجار و احداث کارخانه ذوب و فولادسازی با ظرفیت یک میلیون تن در منطقه قروه توسط شرکت صنایع فولاد کردستان، احداث کارخانه آهن اسفنجی شرکت فولاد اقلید پارس با ظرفیت تولید ۱٫۲ میلیون تن و احداث کارخانه آهن اسفنجی شرکت آهن و فولاد الماس آرتاویل با ظرفیت تولید ۱٫۱ میلیون تن، هفت پروژه پیشران اقتصادی «ومعادن» را تشکیل می‌دهند. در این بین، نیروگاه سمنان به عنوان نخستین طرح از ۴۸ طرح پیشران اقتصادی در کشور، ظرف کمتر از ۱۲ ماه در سال گذشته به بهره‌برداری رسید و هم‌اکنون «ومعادن» به دنبال تکمیل و راه‌اندازی ۶ پروژه باقیمانده در کوتاه‌ترین زمان ممکن است.\nاجرای پروژه فولاد آرتاویل با راهبری «ومعادن» و پیمانکاری ایریتک\nپروژه احداث کارخانه آهن اسفنجی شرکت آهن و فولاد الماس آرتاویل با ظرفیت تولید ۱٫۱ میلیون تن، یکی از مهم‌ترین پروژه‌های پیشران «ومعادن» محسوب می‌شود. عملیات اجرایی این پروژه با سهام‌داری شرکت‌ سرمایه‌گذاری توسعه معادن و فلزات (۴۰ درصد)، شرکت معدنی و صنعتی چادرملو (۳۰ درصد) و شرکت بین‌المللی مهندسی ایران (۳۰ درصد) در سال ۱۴۰۰، آغاز و شرکت ایریتک به عنوان پیمانکار (EPC) این پروژه انتخاب شد. جدای از اینکه احداث این کارخانه با راهبری دو غول بزرگ معدنی و صنعتی کشور یعنی «ومعادن» و «کچاد» انجام می‌شود، حضور ایریتک به عنوان پیمانکار پروژه نیز نقطه عطفی برای این پروژه به شمار می‌آید. بی‌شک مصداق و شاخصه عملکرد یک شرکت را صورت‌های مالی حسابرسی شده آن شرکت مشخص می‌کند. عملکرد ایریتک به عنوان پیمانکار (EPC) پروژه احیا مستقیم شرکت آهن و فولاد الماس آرتاویل مستند به صورت مالی حسابرسی شده این شرکت در سال ۱۴۰۰، رقمی در حدود ۸۰۰ میلیارد تومان بود که با حضور محمدعلی عزیزمحمدی، مدیرعامل وقت این شرکت، این مبلغ به بیش از یک هزار و ۴۰۰ میلیارد تومان در نیمه دوم سال ۱۴۰۱ افزایش یافت؛ همچنین در نیمه اول سال ۱۴۰۲، میزان عملکرد و صورت وضعیت‌ها که به تایید کارفرما رسید، رقمی بالغ بر دو هزار و ۵۰۰ میلیارد تومان را نشان داد و به دنبال آن، تجهیز کارگاه و عملیات اجرایی تعداد قابل‌توجهی از پروژه‌ها توسط این مجموعه آغاز شد.\nدر همین راستا و با عنایت به جدیت در کار، دو قرارداد جدید از سوی شرکت فولاد مبارکه اصفهان و شرکت تهیه و تولید شرق خراسان طی سال ۱۴۰۲ فی‌مابین شرکت ایریتک و کارفرمایان مذکور مبادله و شروع شد. پر واضح است که پیشرفت پروژه‌های اجرایی، وابسته به تامین مالی به موقع از سوی کارفرمایان بوده و گاهی اوقات ممکن است این فرایند به موقع و در زمان مقرر انجام نشود؛ بدیهی است که در این صورت تامین تجهیزات و خریدها نیز به موقع انجام نخواهد شد. از طرفی، شرکت ایریتک با توجه به واگذاری ناصحیح آن در گذشته به بخش خصوصی و ابطال واگذاری و بازگشت سهام دولتی آن به بخش دولتی، از نقدینگی و بنیه مالی کافی برای انجام خریدها برخوردار نبوده است. در صورتی که اگر تامین مالی پروژه‌ها به موقع انجام شود، عملیات احداث و متعاقب آن، پیشرفت فیزیکی پروژه‌ها نیز از سرعت بالاتری برخوردار خواهد شد. نمونه بارز این امر، پروژه فولادسازی قائنات است که عملیات اجرایی آن با راهبری شرکت ملی فولاد ایران (به نمایندگی ایمیدرو) و مشارکت ایریتک از سال ۱۳۸۶ آغاز شده بود و با توجه به تامین مالی مناسب در سال ۱۴۰۲ در زمان حضور مدیرعامل سابق شرکت ایریتک، با سرعت بالاتری پیگیری شد. علاوه‌براین، حقوق کارکنان ایریتک نیز با تعویق چند ماهه پرداخت می‌شد اما در دوره حضور مدیرعامل وقت ایریتیک، این مهم از محل کارکرد و منابع حاصل از صورت وضعیت‌ها به موقع انجام شد؛ چه بسا سیاه‌نمایی نسبت به عملکرد ایریتک در پیشرفت پروژه‌ها در آن زمان، به عدم تمکین به خواسته غیرقانونی برخی افراد برمی‌گشت.\nتغییر در مدیریت فولاد آرتاویل با هدف تسریع در اجرای پروژه احیا مستقیم\nروز دوشنبه ۲۴ مهر ماه ۱۴۰۲، طی حکمی از سوی اردشیر سعدمحمدی، مدیرعامل هلدینگ سرمایه‌گذاری توسعه معادن و فلزات، محمدعلی عزیزمحمدی (مدیرعامل وقت شرکت ایریتک) به عنوان مدیرعامل جدید شرکت آهن و فولاد الماس آرتاویل منصوب شد و با توجه به عملکرد مثبت وی در ایریتک، پروژه احداث کارخانه آهن اسفنجی این شرکت نیز سرعت قابل‌توجهی به خود گرفت. در حال حاضر این پروژه با توجه به برنامه زمان‌بندی بسیار فشرده در ابتدای عملیات اجرایی، متناسب با تامین مالی پیشرفت داشته است؛ همچنین پس از تکمیل فرایندهای مرتبط با خریدهای خارجی و علی‌رغم محدودیت‌ها و تحریم‌های ظالمانه، پیشرفت فیزیکی پروژه به بیش از ۴۰ درصد رسیده است. هم‌اکنون تجهیزات خارجی در گمرکات اردبیل و بندرعباس در مرحله گردش کار برای ترخیص و ارسال به محل پروژه قرار دارند که این مهم به زودی انجام خواهد شد و با نصب این تجهیزات، پیشرفت قابل‌توجهی در پروژه ایجاد می‌شود. همچنین سایر پیمانکاران علاوه بر ایریتک که در زمینه تامین زیرساخت‌ها اعم از تصفیه‌خانه، تامین گاز و انشعاب خط آهن فعال است، روزانه بیش از ۳۰۰ نفر در قسمت‌های مختلف محل اجرای پروژه (سایت) مشغول به کار هستند.\nعلاوه‌براین، مدیرعامل شرکت آهن و فولاد الماس آرتاویل به همراه مدیران اجرایی این شرکت به منظور هماهنگی‌ها و رفع مشکلات احتمالی، حداقل دو تا سه روز در هفته در محل پروژه حضور یافته و با برگزاری جلسات فنی، هماهنگی و همکاری‌های لازم نسبت به پیش‌برد امور صورت می پذیرد. با توجه به پیگیری‌های انجام شده و تامین مالی و حمایت‌های لازم که از سوی سهام‌داران این پروژه پیشران اقتصادی به ویژه شرکت سرمایه‌گذاری توسعه معادن و فلزات صورت گرفته است، این امیدواری وجود دارد که در صورت خرید به موقع باقیمانده‌ بسته‌های خرید و نصب آن‌ها توسط شرکت ایریتک به عنوان پیمانکار (EPC)، شاهد پیشرفت روزافزون پروژه احداث کارخانه آهن اسفنجی شرکت آهن و فولاد الماس آرتاویل با ظرفیت تولید ۱٫۱ میلیون تن در سال باشیم و تمام سعی و تلاش مدیریت شرکت و سهام‌داران به ویژه «ومعادن» بر این است که تا قبل از پایان سال آتی، راه‌اندازی اولیه این پروژه محقق شود.\n",
        "persian_date": "1402-10-17 14:17:00",
        "date": 1704637020000,
        "key": "ومعادن",
        "url": "https://www.bourse24.ir/news/283197/با-ترخیص-تجهیزات-خارجی-از-گمرکات-کشور-محقق-خواهد-شد؛-پیشرفتی-قابل‌توجه-پیش-روی-پروژه-فولاد-آرتاویل"
    },
    {
        "text": " بورس24 : مدیرعامل  شرکت سرمایه‌گذاری توسعه معادن و فلزات (ومعادن) در بازدید از پروژه‌های صبانور در استان کردستان، بر لزوم تسریع اجرای طرح‌ها، افزایش بهره‌وری، توسعه فعالیت‌های اکتشافی و استفاده از دانش و تکنولوژی‌های جدید در این شرکت تاکید کرد.\nصبح روز دوشنبه ۱۱ دی‌ماه، سعدمحمدی مدیرعامل «ومعادن» با همراهی معاونین این هلدینگ از پروژه‌های شرکت صبانور در مجتمع شهرک و صبا امید غرب بازدید نموده و از نزدیک در جریان فعالیت‌های انجام‌شده و روند پیشرفت پروژه‌ها قرارگرفت.\nطی این بازدید، سید علیرضا موسوی مدیرعامل شرکت صبانور گزارشی از وضعیت تولید مجتمع، روند اجرای پروژه‌ها و برنامه‌ها و چالش‌های پیش روی این مجموعه ارائه داد.\nسعدمحمدی ضمن قدردانی از پی‌گیری و تلاش مدیران و پرسنل شرکت صبانور، به پیشرفت مجموعه نسبت به سال گذشته اشاره کرد و افزود: بهبود وضعیت مجتمع شهرک نسبت به سال گذشته کاملا ملموس است، کارهای زیادی انجام شده، اما انتظار می‌رود با برنامه‌ریزی درست و استفاده از دانش و تکنولوژی‌های جدید و استقرار اتوماسیون هوشمند، بهره‌‌وری به‌طور جدی ارتقاء یابد.\nوی ادامه داد: آموزش هدفمند و مستمر پرسنل و کارشناسان در جهت ارتقای توانمندی شرکت و به‌‌روز بودن دانش و آگاهی پرسنل در خصوص آخرین دستاوردهای علمی و فن‌آوری در حوزه صنعت، موضوع بسیار مهمی است و باید اقدامات لازم در این راستا صورت‌گیرد.\nمدیرعامل هلدینگ «ومعادن» ، ضمن اشاره به توانمندی و تجربه ارزشمند شرکت صبانور در حوزه اکتشافات، برگسترش فعالیت‌های اکتشافی این شرکت تأکید کرد. همچنین طی برگزاری جلسات کاری با مدیران و عوامل اجرای پروژه‌ها، مشکلات و چالش‌های موجود مورد بررسی قرار گرفت و راهکارها و تمهیدات لازم جهت تسریع در روند اجرای طرح‌ها ارائه گردید.\nیادآوری می‌شود شرکت توسعه معدنی و صنعتی صبانور از نظر تولید سنگ آهن جزو ۱۰ شرکت نخست کشور و بزرگ‌ترین تولید کننده این ماده معدنی در غرب کشور بوده و در دو استان همدان و کردستان مشغول فعالیت است و تکمیل و توسعه زنجیره ارزش را از اکتشاف تا استخراج و فرآوری ماده معدنی سنگ آهن تا تولید کنسانتره و گندله در واحدهای زیرمجموعه خود دست اجرا دارد.\n",
        "persian_date": "1402-10-12 17:44:00",
        "date": 1704217440000,
        "key": "ومعادن",
        "url": "https://www.bourse24.ir/news/283061/در-برنامه-بازدید-مدیرعامل-«ومعادن»-مطرح-شد:-گسترش-فعالیت‌های-اکتشافی-صبانور--اجرای-طرح‌های-پیشران-«ومعادن»-در-کردستان-با-جدیت-دنبال-می‌شود"
    },
    {
        "text": " بورس24 : روز شنبه ۹ دی ماه ۱۴۰۲، پنجمین رکود روزانه تولید کنسانتره سنگ‌آهن در مجتمع شهرک شرکت توسعه معدنی و صنعتی صبانور به میزان سه هزار و ۳۲۰ تن طی دو ماه اخیر شکسته شد.\nروز شنبه ۹ دی ماه ۱۴۰۲ و در آستانه ولادت با سعادت حضرت فاطمه الزهرا (س)، پنجمین رکود روزانه تولید کنسانتره سنگ‌آهن در مجتمع شهرک این شرکت به میزان سه هزار و ۳۲۰ تن با متوسط نرخ تولید سه هزار و ۱۷۶ تن طی دو ماه اخیر شکسته شد.\nمیزان تولید کنسانتره این مجتمع از ابتدای دی ماه ۱۴۰۲ تا پایان این روز، به ۲۸ هزار و ۵۸۴ تن رسید و اختلاف تناژ تولیدی با برنامه هدف‌گذاری شده از ابتدای این ماه، ۶ هزار و ۵۴۱ تن بود.\nاین در حالی است که «کنور» موفق به تولید سه هزار و ۳۱۸ تن از این محصول با متوسط نرخ تولید سه هزار و ۱۵۸ تن در روز جمعه هشتم دی ماه شده بود. میزان تولید کنسانتره مجتمع شهرک از ابتدای دی ماه امسال تا پایان این روز، به ۲۵ هزار و ۳۶۴ تن رسید و اختلاف تناژ تولیدی با برنامه هدف‌گذاری شده از ابتدای این ماه، پنج هزار و ۶۷۹ تن بود.\nلازم به ذکر است شرکت توسعه معدنی و صنعتی صبانور پیش از این موفق به ثبت رکورد روزانه تولید کنسانتره سنگ‌آهن در مجتمع شهرک به میزان‌ سه هزار و ۲۹۸ تن، سه هزار و ۳۰۷ تن و سه هزار و ۳۱۱ تن طی دو ماه اخیر شده بود.\nبر اساس این گزارش، شرکت توسعه معدنی و صنعتی صبانور تولید ۷۳ هزار و ۴۷۶ تن کنسانتره سنگ‌آهن در مجتمع شهرک را طی دی ماه ۱۴۰۲ هدف‌گذاری کرده است.\n",
        "persian_date": "1402-10-12 14:41:00",
        "date": 1704206460000,
        "key": "ومعادن",
        "url": "https://www.bourse24.ir/news/283051/در-ادامه-رکوردشکنی‌های-«کنور»؛-رکورد-روزانه-تولید-کنسانتره-در-مجتمع-شهرک-صبانور-شکسته-شد"
    },
    {
        "text": " بورس24 : سرمایه گذاری توسعه معادن و فلزات که از آن به عنوان بازوی سرمایه گذاری بزرگترین فولاد ساز کشور یعنی فولاد مبارکه یاد می شود  ، اخیرا پس از برخورد به یکی از معتبرترین سطوح تکنیکالی خود یعنی کف کانال بلندمدت 3 ساله ، ظرف دو ماه گذشته ، طی یک حرکت شارپ بیش از 32% بازدهی به سهامداران خود تقدیم کرده است. نخستین مقاومت در مسیر قیمت منطقه روانی 600 تومان بوده که در صورت عبور از این منطقه ، سقف تاریخی سهم یعنی 700 تومان تارگت بعدی معامله گران خواهد بود.\nبنابر اطلاعات منتشر شده در صورت های مالی  دوره 6 ماهه منتهی به شهریور 1402 ، مانده حساب سود انباشته این غول معدنی فلزی بیش از 15 هزار میلیارد تومان محاسبه شده است. توجه فرمایید که این عدد به نوعی گواه سود آوری فعالیت های اصلی شرکت در سنوات گذشته بوده و علاوه بر آن سند پیش بینی نتایج عملیات شرکت در سنوات آینده نیز می باشد. از دیدگاه سرمایه گذاران ارزش محور، این ثروت انباشته شده در دل بیزینس مزیت رقابتی خاصی  برای \"ومعادن\" ایجاد کرده ، چرا که در صورت افزایش سرمایه و تزریق منابع مذکور به عملیات جاری و تمرکز در پروژه های اقتصادی ، شاهد گسترش مجاری درآمدی و سودسازی بیزینس خواهیم بود. امری که هم اکنون در شرکت در جریان بوده و کادر مدیریتی در تدارک افزایش سرمایه 10.7 همتی از محل سود انباشته با هدف حفظ درصد سهامداری از طریق مشارکت در طرح های افزایش سرمایه شرکت های زیرمجموعه ، اصلاح ساختار مالی و جبران مخارج سرمایه گذاری های انجام شده است. لازم به ذکر است که در صورت انجام افزایش سرمایه ، درآمد های ورودی به بیزینس طی 3 سال آینده حوالی 43 هزار میلیارد تومان تخمین زده که تقریبا 12 همت نسبت به حالت عدم افزایش سرمایه بیشتر است.\nتوجیه پذیری اقتصادی طرح نیز از منظر بودجه بندی سرمایه ای به شرح زیر اثبات شده است:1)    خالص ارزش فعلی : مثبت 4.58 هزار میلیارد تومان2)    نرخ بازده داخلی : مثبت 46%3)    دوره بازگشت سرمایه : سه سال و سه ماه با نگاهی به لیست سرمایه گذاری شرکت در انتهای آذر ماه ، پی می بریم که کادر مدیریتی وسواس بالایی در هدایت و تخصیص منابع مالکان به طرح های سرمایه گذاری داشته و با انتخاب شرکت های به اصطلاح استخوان دار و شناخته شده ، ریسک درآمدی و سود سازی خود را به حداقل رسانده است. در واقع تیم سرمایه گذاری \"ومعادن\"  به منظور حداقل سازی ریسک سرمایه گذاری ها ، رویکرد اصلی پیر وال استریت ، وارن بافت ، را سر لوحه کار خود قرار داده و بخش اعظم منابع در دسترس را به حیطه های تخصصی خود و سهامدار عمده یعنی بخش های معدنی و فلزی کشور هدایت کرده و نتیجه این استراتژی را می توان در ارزش افزوده 140 هزار میلیاردی ایجاد شده مشاهده کرد. البته این رقم فقط مربوط به پرتفوی بورسی شرکت بوده و مسلما ارزش افزوده ایجاد شده در مجموع سرمایه گذاری های بورسی و غیربورسی به مراتب بیشتر است.در آذر ماه 1402 ارزش اکثر شرکت های موجود در سبد بورسی شرکت با رشد همراه بوده و ارزش بازار سرمایه گذاری های بورسی با ثبت جهش سنگین تقریبا 6 همتی به حوالی بیش از 159 هزار میلیارد تومان رسیده است. شرکت های سنگ آهن گل گهر ( 44.2 همت ) ، معدنی صنعتی گهرزمین ( 25.2 همت ) ، معدنی صنعتی چادرملو ( 19.5 همت ) و فولاد صبانور ( 19.7 همت ) بیشترین وزن را در سبد بورسی شرکت دارند. سرمایه گذاری 9.3 همتی در این چهار غول معدنی در انتهای آذر ماه بیش از 108 هزار میلیارد تومان ارزش گذاری شده ، یعنی تقریبا 99.4 همت ارزش افزوده ! طی آذر ماه 1402 ، مجموعا 141 میلیارد تومان سود از محل واگذاری سرمایه گذاری ها شناسایی شده که بخش عمده آن ، تقریبا 128 میلیارد تومان ،  مربوط به فروش 160 میلیارد سهم شرکت فولاد امیر کبیر کاشان به ارزش 130 میلیارد تومان بوده است. اصلی ترین خرید بورسی این ماه نیز ، تحصیل 101 میلیارد سهم مجتمع فولاد خراسان به ارزش  119 میلیارد تومان بوده است ( بهای تمام شده هر سهم : 1171 تومان ).\n",
        "persian_date": "1402-10-11 12:44:00",
        "date": 1704113040000,
        "key": "ومعادن",
        "url": "https://www.bourse24.ir/news/282990/دلیل-رشد-اخیر-«ومعادن»-چه-بود؟"
    },
    {
        "text": "به گزارش کدال نگر بورس24 ، شرکت سرمایه گذاری توسعه معادن و فلزات  در آذر ماه 141 میلیارد تومان از معاملاتش سود کسب کرد. ارزش پرتفوی بورسی این شرکت نیز در این ماه به 159 هزار میلیارد تومان رسید و 5949 میلیارد تومان افزایش داشت.\n\n",
        "persian_date": "1402-10-06 20:26:00",
        "date": 1703708760000,
        "key": "ومعادن",
        "url": "https://www.bourse24.ir/news/282771/«ومعادن»-آذر-ماه-پر-سودی-داشت"
    },
    {
        "text": " بورس24 : «عباس علی‌آبادی» وزیر صنعت، معدن و تجارت به تازگی از پروژه بخار نیروگاه سمنان بازدید به عمل آورده است تا در جریان آخرین مراحل آن قرار گیرد. شرکت پویا انرژی به عنوان بازوی اجرایی شرکت سرمایه‌گذاری توسعه معادن و فلزات (ومعادن) در ایجاد نیروگاه‌هایی برای واحد‌های صنعتی پیشگام شده است.\n«محمد زمان جلویان» مدیرعامل شرکت «تولید و توسعه پویا انرژی نگین سبز خاورمیانه» گفت: دکتر «عباس علی‌آبادی» وزیر صنعت، معدن و تجارت از پروژه بخار نیروگاه سمنان در ۱۹ مردادماه سال جاری بازدید به عمل آوردند. شرکت سرمایه‌گذاری توسعه معادن و فلزات (ومعادن) با سرمایه‌گذاری افزون بر ۸۶ میلیون یورو روی دو واحد گازی ۱۸۳ مگاواتی مجموعا ۳۶۶ مگاواتی سرمایه‌گذاری کرده و طی یک سال آن‌ها را وارد مدار کرده است.\nجلویان درباره مکانیسم نیروگاه‌های گازی توضیحات بیشتری ارائه داد و گفت: در نیروگاه‌های گازی یا سیکل باز، حرارت خروجی این توربین‌ها وارد هواشده و مورد استفاده قرار نمی‌گیرد و ما اگر بتوانیم از حرارت خروجی توربین‌ها استفاده کنیم و این حرارت را وارد یک دیگ بخار کنیم، قادر به تولید بخار در یک سیکل بسته خواهیم شد که می‌تواند تولید انرژی کند؛ بنابراین با سرمایه‌گذاری حدود ۱۵۰ میلیون یورویی، بدون استفاده از سوخت، می‌توانیم یک واحد ۱۶۰ تا ۱۷۰ مگاواتی را وارد مدار کنیم.\nاهداف بلند هلدینگ پویا انرژی\nوی در ادامه تصریح کرد: یکی از اهداف بلند هلدینگ پویا انرژی به عنوان بازوی اجرایی «ومعادن» در حوزه انرژی، تبدیل نیروگاه‌های گازی سمنان به نیروگاه‌های سیکل ترکیبی است. ما می‌توانیم نیروگاه سمنان را با احداث دو واحد بخار بین ۱۶۰ تا ۱۷۰ مگاوات با هزینه هر یک ۱۵۰ میلیون یورو – در جمع ۳۰۰ میلیون یورو – به نیروگاه سیکل ترکیبی با راندمان ۵۴ درصد تبدیل کنیم. راندمان نیروگاه‌های گازی حدودا بین ۳۴ تا ۳۶ درصد است که راندمان بالایی به شمار نمی‌رود؛ بنابراین اگر بخواهیم از سوخت‌های فسیلی و حامل‌های انرژی بهره بیشتری ببریم، باید راندمان خود را بالا ببریم که یکی از روش‌های افزایش راندمان در نیروگاه‌های گازی، تبدیل آن‌ها به سیکل ترکیبی است که از حرارت خروجی اگزوز توربین‌های گازی، برای تولید بخار در نیروگاه‌های بخار استفاده می‌شود. در عمل این نیروگاه به نیروگاه سبز نزدیک‌تر است. در این سیستم نیز می‌توانیم ادعا کنیم که بخش بخار این نیروگاه سبز است. این پروژه کاملا محیط زیست‌محور یا دوستدار محیط‌زیست است و در راستای صرفه‌جویی در منابع فسیلی است که به کاهش آلایندگی محیط زیست کمک می‌کند.\nاستفاده بهینه از سوخت‌های فسیلی با تبدیل نیروگاه‌های گازی به سیکل ترکیبی\nمدیرعامل شرکت پویا انرژی در ادامه خاطرنشان کرد: در عین حال اینکه ایران جزو بزرگ‌ترین تولیدکننده‌های گاز جهان است، از سویی نیز مصرف‌کننده بزرگی است، از این‌رو در زمستان با محدودیت سوخت گاز روبرو می‌شویم. یکی از راهکار‌هایی که می‌تواند سبب صرفه‌جویی در سوخت‌های فسیلی شود، این است که واحد‌های گازی به واحد‌های سیکل ترکیبی تبدیل شوند که این اتفاق در مجموعه پویا انرژی در حال پیگیری است.\nجلویان در پاسخ به این پرسش که اگر با چالش گاز روبرو شوید، آیا به سمت مصرف مازوت پیش می‌روید، گفت: سوخت اصلی نیروگاه‌های سیکل ترکیبی، گاز و سوخت پشتیبان آنها، گازوئیل است. در نیروگاه‌های بخار سنتی مثل نیروگاه نکا، نیروگاه شهید منتظری و بخشی از نیروگاه شهید رجایی می‌توانند از مازوت استفاده کنند، اما سوخت اصلی نیروگاه سیکل ترکیبی گاز است.\nبازدید آقای وزیر\nوی در ادامه همچنین درباره بازدید وزیر صنعت، معدن و تجارت عنوان کرد: با توجه به اینکه حوزه تخصصی وزیر صمت، حوزه انرژی بوده است و وی سال‌ها در صنعت برق و وزارت نیرو پست‌های کلیدی داشتند و شناخت عمیقی از این صنعت دارند، از این‌رو در ضمن بازدید از پروژه از آن بسیار استقبال کردند، البته رهنمود‌هایی نیز برای تسریع در پروژه و انعقاد قرارداد داشتند. امیدواریم قبل از پایان سال فاز اجرایی پروژه بخار سمنان آغاز شود و وزیر صمت نیز بر روی این موضوع تاکید کردند. تمام تلاش ما این است که بتوانیم تا بهمن یا اسفندماه سال‌جاری آن را اجرایی کنیم. برنامه زمانی اجرای پروژه بخش بخار نیروگاه ۳۲ ماه زمان نیاز دارد که امیدواریم با تامین عمده منابع مالی که از درآمد‌های خود ماست، این پروژه به پیش برود.\nتوان ساخت داخلی در ساخت نیروگاه\nمدیرعامل شرکت پویا انرژی در پاسخ به این پرسش که این پروژه با چه چالش‌هایی روبرو بوده است، گفت: در پروژه نیروگاه گازی با توجه به این موضوع که در زمینه توربین گازی و همچنین توربین بخار به توان ساخت داخلی رسیده‌ایم و همچنین گروه مپنا این توانایی را دارد که این نیروگاه‌ها را بسازد و درصد بالایی از این دانش فناوری و تجهیزات، بومی‌سازی شده‌اند و از سویی، با توجه به حمایت کامل شرکت سرمایه‌گذاری توسعه معادن و فلزات (ومعادن) و تامین به‌موقع تامین منابع در این طرح، این نیروگاه در زمان بسیار خوبی وارد مدار شد. واحد ۱ گازی در بازه زمانی ۵ ماهه وارد مدار شد. یعنی قرارداد را اسفند ۱۴۰۰ ابلاغ کردیم و ماه مرداد سال بعد این واحد به اتمام رسید، این در حالی است که بین ۱۴ تا ۱۶ ماه طول می‌کشد که یک واحد گازی به اتمام برسد؛ بنابراین پروژه، دو واحد مجموعا با ظرفیت ۳۶۶ مگاوات هستند که البته توان عملی توربین‌های گاز با کلاس E وابسته به شرایط محیطی با توان عملی ۲۹۰ مگاوات هستند. کل سرمایه‌گذاری انجام‌شده دو نیروگاه و پست مربوطه با ارزش‌افزوده ۸۶ میلیون یورو شده است.\nسرعت بالای پروژه\nجلویان با اشاره به علت سرعت بالای این پروژه عنوان کرد: تامین مالی این پروژه از سوی شرکت سرمایه‌گذاری توسعه معادن و فلزات (ومعادن) از یک سو و توان اجرائی و همکاری خوب گروه مپنا که تجهیزات توربین را روی سکو آماده داشتند، از سوی دیگر باعث سرعت این پروژه شد. ضمنا کار شبانه‌روزی خوبی در خود پروژه وجود داشت. همچنین بخش BOP یا Utility نیروگاه اعم از فونداسیون، توربین و … هستند که از قبل آماده بوده‌اند، از این‌رو تمام این عوامل باعث هم‌افزایی و هم‌گرایی در پروژه شد که واحد اول مردادماه ۱۴۰۱ و واحد دوم نیز فروردین ۱۴۰۲ ذیل یک تفاهم‌نامه وارد مدار شد. با این طرح‌ها قادر شدیم به صنایعی مانند فولاد مبارکه و گل‌گهر که از ما برق خریداری کردند، برق با تضمین عدم قطع تحویل بدهیم. برق نیروگاه ما با توجه به اینکه ذیل تفاهم‌نامه ۶۰/۱۷۲۲۴۶ است، هم‌اکنون به عنوان تنها نیروگاهی که تا امروز که تضمین عدم قطع دارد. این برق توانست به صنایع مادر کشور کمک کند و جلوی عدم‌النفع این شرکت‌ها را در زمانی که مشکل تامین برق برای آن‌ها وجود دارد، بگیرد که موضوعی بسیار مهم است.\nوی در ادامه افزود: با توجه به اینکه شبکه سراسری مانند یک شبکه تار عنکبوتی است که در تمام سطح کشور پراکنده شده، نیروگاه می‌تواند با مصرف‌کننده قرارداد ببندد که حق ترانزیت به شبکه پرداخت می‌شود تا شبکه برق، برق ما را در نقطه مصرف به مصرف‌کننده تحویل دهد و بدین روش از سیستم‌های موجود انتقال و توزیع وزارت نیرو استفاده می‌شود و این حق ترانزیت که مبلغ قابل‌توجهی هم نیست پرداخت می‌شود و این برق با تضمین عدم قطع برق که ذیل یک تفاهم‌نامه چهارجانبه است، به دست مصرف‌کننده می‌رسد.\nراهکاری جز بهره گرفتن از مشارکت صنایع در احداث نیروگاه نداریم\nوی در پاسخ به این پرسش که دیدگاه شما درباره هلدینگ‌های صنعتی در کشور که مجبور به ساخت نیروگاه شده‌اند چیست، گفت: با توجه به این موضوع که در کشور ما برق به عنوان یک خدمت محسوب می‌شود و نه یک کالا و حامل‌های انرژی با قیمت پایین ارائه می‌شوند، صنعت برق برای سرمایه‌گذاری بخش خصوصی جذابیت ندارد؛ بنابراین صنعت برق چاره‌ای جز این ندارد که از مشارکت صنایع بزرگ که ارزش‌افزوده قابل‌توجهی دارند برای توسعه زیرساخت‌های تولید برق بهره بگیرد. بدون شک اگر قیمت برق و سایر حامل‌های انرژی همانند سایر کشور‌های دنیا قیمت واقعی داشت، این شیوه را نمی‌پسندیدم، چراکه معتقدم هر بخشی کار خودش را انجام بدهد، زیرا تمام حوزه‌ها در دنیای امروز به‌شدت تخصصی شده‌اند، بنابراین بهتر است هر گروه تخصصی، کار خودش را انجام بدهد و هر بنگاه‌داری وارد بنگاه‌داری دیگری نشود که تخصص او نیست و در راستای تخصص و بودجه خودش گام بردارد. ولی در شرایطی که حامل‌های انرژی قیمت واقعی ندارند، راهکاری جز این کار وجود ندارد و این راهکاری است که در سیستم ما به خوبی جواب می‌دهد که صنایع بزرگ برای تامین انرژی خود وارد میدان شوند و نیروگاه احداث کنند که اولین آن توسط شرکت سرمایه‌گذاری توسعه معادن و فلزات (ومعادن) و دومی توسط فولاد مبارکه وارد مدار شده‌اند که اتفاقا نیروگاه‌های خوبی هستند و توانستند در همین مدت محدود کمک قابل‌توجهی به شبکه برق کنند و کمک مهمی در راستای کاهش عدم‌النفع به صنایع انجام بدهند. البته باید یادآور شد که هلدینگ «ومعادن» یک واحد انرژی دارد و در این زمینه تخصصی کار کرده است و شرکت مپنا و هلدینگ‌های انرژی در ساخت این نیروگاه‌ها دخیل بودند. هرچند باید اذعان کرد که ضعف برخی شرکت‌ها آن است که دپارتمان انرژی ندارند.\nافتتاح نیروگاه خورشیدی\nمدیرعامل شرکت پویا انرژی با اشاره به پروژه‌ای دیگر این مجموعه عنوان کرد: پروژه دیگر ما که با حضور وزیر صنعت، معدن و تجارت از آن دیدن به‌عمل آمد، افتتاح نیروگاه خورشیدی در ۴ تا ۵ کیلومتری سمنان بود. همچنین در حال احداث یک نیروگاه خورشیدی جدید ۱۴ مگاواتی در کنار نیروگاه خورشیدی در سمنان در زمینی با مساحت ۱۵ هکتار هستیم. نیروگاه ۱۰ مگاواتی ما ۱۳ هکتار است. امیدواریم تا تیرماه ۱۴۰۳ این نیروگاه ۱۴ مگاواتی را وارد شبکه کنیم، البته نیروگاه ۱۰ مگاواتی وارد مدار شده است.\nتولید هر ساله ۲۵ مگاوات نیروگاه خورشیدی\nجلویان در ادامه با تاکید بر این موضوع که باید به سمت انرژی‌های پاک رفت، خاطرنشان کرد: تمام صنایع فولادی برای گریز از مالیات کربن و رسیدن به تولید فولاد سبز، چاره‌ای جز تولید برق سبز یا برق پاک ندارند. شرکت سرمایه‌گذاری توسعه معادن و فلزات (ومعادن)، مطابق برنامه ۵ ساله خود که چه صنایعی وارد مدار تولید می‌شوند و چه میزان برق نیاز دارند تا سال ۱۴۰۶ باید معادل ۱۲۵ مگاوات نیروگاه خورشیدی برای تامین ۵ درصد برق مصرفی صنایع‌اش با برق سبز یا برق پاک تامین شود، بنابراین هلدینگ پویا انرژی در راستای اهداف بلند «ومعادن» هر سال ۲۵ مگاوات نیروگاه خورشیدی احداث خواهد کرد و طی این چند سال ۱۲۵ مگاوات نیروگاه خورشیدی ایجاد می‌کند تا بتواند آن سهم ۵ درصد برق سبز مصرفی صنایع هم گروه را تولید کند. این میزان سهم تولید، ذیل ۱۶ ماده دانش‌بنیان آمده است. اگر به این عدد نرسیم، وزارت نیرو جریمه‌های سنگینی ذیل همین ماده برای صنایع اعمال خواهد کرد که ۵ درصد برق این صنایع را به قیمت انرژی‌های خورشیدی تجدید پذیر تامین می‌کند. انرژی‌های خورشیدی ۷.۳ سنت و انرژی نیروگاه‌های بادی ۹.۵ سنت یورو قیمت‌گذاری شده‌اند؛ بنابراین به‌صرفه است که هرچه سریع‌تر این کار انجام گیرد.\nوی درباره کلاس توربین‌ها در کشور عنوان کرد: کلاس عمده توربین‌های گازی در کشور ما E بوده است و طی ۴ سال گذشته رویکرد استفاده از توربین گازی کلاس F فراگیر شده است و تعداد قابل‌توجهی توربین کلاس F در ۴ سال گذشته در کشور نصب شده و مپنا با کمک شرکت زیمنس در حال انتقال فناوری آن به داخل کشور است.\nاتفاق‌های خوب با ماده ۴ مانع‌زدایی از صنعت\nوی همچنین درباره بورس انرژی عنوان کرد: ماده ۴ مانع‌زدایی از صنعت باعث اقدامات خوبی شده است که بر اساس آن، قیمت سوخت برای نیروگاه‌های خودتامین، قیمت سوخت نیروگاهی در نظر گرفته شده که ذیل قرارداد‌های چهارجانبه‌ای که بین نیروگاه و صنعت مصرف‌کننده، ایمیدرو و توانیر به امضا رسیده، این اتفاق خوشایند روی داده است. ما نیز از یکم خرداد سال‌جاری توانستیم برق خود را ذیل این تفاهم‌نامه به صنایع مادر تحویل بدهیم. مصرف‌کنندگان نیز از این برق راضی بودند و برای ما هم روند‌های خوبی ایجاد شد.\nتجمیع‌سازی یک هنر است\nمدیرعامل شرکت پویا انرژی در ادامه تاکید کرد: کماکان به تجمیع ظرفیت‌های انرژی واحد‌های صنعتی اعتقاد دارم. یکی از تجمیع‌سازی‌ها که بدان اشاره شد آن بود که صنایع ذیل شرکت «ومعادن» باید سالانه ۲۵ مگاوات نیروگاه خورشیدی ایجاد کنند، بنابراین تجمیع‌سازی یک هنر است، چراکه در دنیای جدید این شبکه‌ها هستند که کار‌ها را انجام می‌دهند. کاری که ما می‌توانیم انجام بدهیم ایجاد این شبکه‌ها است. صنایع می‌توانند در کنار یکدیگر قرار بگیرند و با کمک بنگاهی که تخصص‌اش تولید انرژی است، نیروگاه ایجاد کنند و سینرژی انرژی به‌وجود آمده را به صنایع همگروه تزریق کنند که این امر هم منجر به افزایش تولید و بهره‌وری آن‌ها می‌شود؛ همچنین شاهد تاثیر مثبت این صنایع بر جی‌دی‌پی GDP کشور خواهیم بود.\nجلویان با اشاره به ظرفیت کشور عنوان کرد: هم‌اکنون ظرفیت نیروگاهی ما ۷۴۲ مگاوات است، با اجرائی شدن این دو واحد ۱۶۰ مگاوات بخار ظرفیت ما به ۱۰۶۲ مگاوات می‌رسد که اگر ۱۲۰ مگاوات خورشیدی نیز وارد مدار شود به حدود ۱۲۰۰ مگاوات نیز خواهیم رسید. با صندوق توسعه نیز برای تامین منابع مالی پروژه بخار مذاکره‌هایی داشته‌ایم که استقبال کرده‌اند. با توجه به این موضوع که فروش انرژی این نیروگاه به صورت خودتامین است و بازار خوبی خواهد داشت لذا صندوق توسعه نگران بازپرداخت اقساط آن نخواهد بود، از این‌رو مشتاق مشارکت در این پروژه هستند.\nاستقبال از پروژه‌های دیگر\nوی در پاسخ به این پرسش که اگر واحد‌های معدنی دیگری خواستار همکاری با شما برای تامین انرژی باشند آیا استقبال خواهید کرد، گفت: ما چه در سرمایه‌گذاری و چه در مشارکت از پروژه‌ها استقبال خواهیم کرد و برای فروش برق نیروگاه نیز می‌توانیم در خدمت صنایع باشیم که مستقیم از خود ما می‌توانند آن را خریداری کنند.\n«محمدزمان جلویان» مدیرعامل شرکت پویا انرژی در پاسخ به این پرسش که آیا تجهیزات نیروگاه خورشیدی داخلی هستند، عنوان کرد: در زمینه بومی‌سازی این تجهیزات مباحث پیچیده‌ای وجود دارد. البته شرکت‌های خوبی برای ساخت تجهیزات هم در زمینه سیلیکون، پلی سیلیکون، اینگات، ویفر و سلولو خورشیدی و در نهایت پنل خورشیدی ورود کرده‌اند و در آینده نزدیک می‌توانند پاسخ‌گوی بخش زیادی از نیاز کشور باشند. در شرکت سرمایه‌گذاری توسعه معادن و فلزات (ومعادن) در قسمت پنل با کمک شرکت هدایت نور می‌خواهیم این مسیر را ادامه بدهیم و شرکت هدایت نور برق آفتاب یزد که زیرمجموعه کارخانجات شهید قندی گروه ومعادن است، بحث تولید پنل خورشیدی را به پیش خواهیم برد و در احداث نیروگاه‌های خود از این پنل‌های ساخت داخل استفاده خواهیم کرد.\nجلویان در ادامه یادآور شد: با توجه به حجم عظیمی که در سال‌های پیش‌رو قرار است در زمینه نیروگاه‌های خورشیدی و بادی در کشور ایجاد شود، نیازمند توسعه ساخت داخل در زمینه تجهیزات هستیم، البته باید امکان واردات فناوری خارج از کشور نیز وجود داشته باشد.\nتوسعه انرژی‌ها در دنیا به سمت خورشیدی است\nوی در پاسخ به این پرسش که آیا نیروگاه خورشیدی نیاز به آب بالایی دارد، گفت: این موضوع را تایید نمی‌کنم. بر اساس پیش‌بینی‌های آژانس بین‌المللی انرژی، توسعه انرژی‌ها در دنیا به سمت خورشیدی رفته است و عمده نیروگاه‌ها به سمت بادی آبشار بوده و هم‌اکنون توسعه به صورت شتابناکی به سمت نیروگاه‌های خورشیدی فتوولتائیک پیش می‌رود و سرمایه‌گذاری‌ها به همین سمت است، چرا که نیروگاه‌های خورشیدی هزینه پایینی دارند و در کل «هزینه ترازشده انرژی» LCOE نیروگاه‌های خورشیدی در سال ۲۰۲۳ به کمترین میزان خودش رسیده که چهار صدم دلار در هر کیلووات ساعت است که هزینه بسیار پایینی به‌شمار می‌رود؛ بنابراین آینده به سمت ایجاد نیروگاه‌های خورشیدی پیش می‌رود و اقبال بسیار خوبی از آن‌ها صورت گرفته است. با توجه به این موضوع که کشور ما کشور آفتاب‌خیزی است و بیش از ۳۰۰ روز آفتابی داریم و امکان استحصال انرژی‌های تجدیدپذیر راحت و بسیار مفید است، ما نیز باید به این سمت پیش برویم.\nخودرو‌های الکتریکی و نیاز به نیروگاه‌های بیشتر\nمدیرعامل شرکت پویا انرژی همچنین بحث خودرو‌های الکتریکی را مطرح و عنوان کرد: خودرو‌های الکتریکی دارای باتری‌های لیتیومی هستند و در باتری‌های آن‌ها در جمع بیش از ۲۰۰ کیلو ماده معدنی استفاده می‌شود، درحالی‌که خودرو‌های سنتی و احتراق داخلی کمتر از ۲۵ کیلو ماده معدنی استفاده می‌شود. در خودرو‌های الکتریکی مقدار زیادی مس، گرافیت و … به کار می‌رود. توسعه خودرو‌های الکتریکی علاوه بر کاهش آلودگی شهر‌ها که چالش اصلی کشور است، خود سبب توسعه معادن خواهد شد. بنا به آمار‌های منتشر شده، حدود ۱۵ میلیون خودروی فعال در حال تردد در کل کشور وجود دارد. حال اگر فرض شود که طی ده سال آینده به تعداد نیمی از خودرو‌های بنزینی موجود فعلی در کشور، خودرو‌های الکتریکی داخل کشور تولید و یا از خارج از کشور وارد شود، در چنین شرایطی روزانه حدود ۵۵ میلیون لیتر در مصرف بنزین صرفه‌جویی خواهد شد؛ اما مصرف برق تعداد ۷.۵ میلیون خودرو به چه میزان خواهد بود، بهتر است از چه منبعی تامین گردد؟ مصرف کل برق این تعداد خودرو به بیش از ۸۴.۵ هزار مگاوات ساعت در طی یک روز خواهد رسید. به عبارتی به صورت میانگین ۳۴۳۷ مگاوات به دیماند و مصرف کشور در هر ساعت به صورت پایدار خواهد افزود. با احتساب کل تلفات گوناگون از محل تولید تا مصرف و همچنین احتساب افت تولید عملی نیروگاه نسبت به توان نامی به دلیل ایزو نبودن شرایط نصب نیروگاه سیکل ترکیبی، حدود ۵۰۰۰ مگاوات نامی می‌بایست نیروگاه سیکل ترکیبی جدید با راندمان ۵۵ درصد، نصب گردد؛ بنابراین افزون بر توسعه ظرفیت نیروگاهی نزدیک به ۵۰۰۰ مگاوات باید نصب شود که بهتر است این توسعه توسط نیروگاه‌های خورشیدی توسعه پیدا کند. برای رسیدن به توان مصرفی ۳۴۰۰ مگاوات، نیاز به احداث حدود ۱۶۰۰۰ مگاوات نیروگاه خورشیدی است. در صورت استفاده از نیروگاه‌های سیکل ترکیبی، آینده الکتریکی‌سازی انرژی، مصرف گاز را افزایش می‌دهد این در حالی است که ما محدودیت گاز داریم و توسعه نیروگاه حرارتی با توجه به معضل کمبود گاز، با چالش روبرو می‌شود، بنابراین گریزی جز رفتن به سمت ایجاد نیروگاه‌های خورشیدی و بادی را نداریم. در حقیقت الکتریکی‌سازی در صنعت حمل و نقل ضرورت توسعه معادن و همچنین ایجاد زیرساخت‌های انرژی را افزایش می‌دهد. برای نمونه خود مسی که در موتور خودرو و باتری‌ها وجود دارد، منجر به توسعه صنایع مس و دیگر معادن مثل کربن (گرافیت)، نیکل، منیزیم، کبالت و لیتیوم و … می‌شود.\nنیروگاه بادی در سیستان و بلوچستان\nجلویان در در پاسخ به این پرسش که آیا تمایل به ایجاد نیروگاه‌های بادی نیز دارید، گفت: شرکت سرمایه‌گذاری توسعه معادن و فلزات (ومعادن) برای مس جانجا در سیستان و بلوچستان در حال بررسی در میل نادر برای احداث نیروگاه بادی است؛ این برنامه هم‌اکنون در دست بررسی است که چه بخشی از آن خورشیدی، چه بخشی از آن بادی و چه بخشی حرارتی باشد. امیدواریم که به این سمت پیش برود که ۵۰ مگاوات نیروگاه بادی در میل نادر که بیش از ۵۰ درصد توان استفاده از انرژی بادی دارد را ایجاد کنیم.\nوی در پایان خاطرنشان کرد: نقش سوخت‌های فسیلی در آلایندگی هوا، گرمایش زمین و … بر بشر پوشیده نیست، با توجه به ترند شدن استفاده از انرژی‌های خورشیدی، کشور ما نیز به سمت انرژی‌های تجدیدپذیر رفته است که امیدواریم با یک سرمایه‌گذاری مناسب ما نیز نقش خود را به عنوان بازوی اجرایی شرکت سرمایه‌گذاری توسعه معادن و فلزات (ومعادن) چه در بخش تولید انرژی پاک و به تبع در بخش تولید فولاد سبز ایفا کنیم.\n",
        "persian_date": "1402-10-06 18:02:00",
        "date": 1703700120000,
        "key": "ومعادن",
        "url": "https://www.bourse24.ir/news/282701/ضرورت-حرکت-به-سمت-انرژی‌های-پاک-و-تجدیدپذیر--پویا-انرژی-تا-سال-۱۴۰۶-تولید-برق-پاک-(سبز)-خود-را-به-۱۲۵-مگاوات-می‌رساند"
    },
    {
        "text": " بورس24 : روز دوشنبه ۴ دی‌ماه، فخاری استاندار تهران به همراه جمعی از مسئولین استان و شهرستان ورامین از شرکت گسترش کاتالیست ایرانیان بازدید کرد و از نزدیک در جریان فعالیت‌های تولیدی و پیشرفت طرح‌های توسعه این شرکت دانش‌بنیان قرار گرفت.\nمدیرعامل شرکت گسترش کاتالیست ایرانیان در این برنامه، ضمن ارائه گزارشی از فعالیت‌ها و برنامه‌های در دست اقدام، به روند سریع رشد و توسعه این مجموعه اشاره کرد و گفت: خطوط تولید نسل جدید کاتالیست‌های صنایع فولاد و خط تولید نیترات نیکل با ظرفیت تولید سالانه بالغ بر ۳۵۰۰ تن به بهره برداری رسیده است.\nمحمدحسین مولوی زاده افزود: طرح های تولید ۱۳ نوع کاتالیست مورد نیاز صنایع پتروشیمی، سالن پخت و خردایش و پروژه احداث بزرگترین آزمایشگاه کاتالیست و عناصر خاکی در حال انجام است و به‌زودی به بهره‌برداری خواهد رسید.\nوی درباره حمایت‌های شرکت سرمایه‌گذاری توسعه معادن و فلزات از این شرکت دانش‌بنیان گفت: در طی سه سال گذشته با حمایت‌های هلدینگ «ومعادن» افزایش سرمایه شرکت ۱۰ برابر بیشتر شده است و به واسطه این سرمایه‌گذاری ما توانستیم اشتغال‌زایی حدود ۵۰۰ درصدی را در مجموعه اضافه کنیم و طی دو سال آینده همین حجم به اشتغال‌زایی ما اضافه می‌شود. در بخش تولید هم حدود ۶۰۰ درصد نسبت به سه سال گذشته افزایش تولید داشتیم که طی دو سال آینده تولید ما در سند چشم‌انداز کشور دو برابر خواهد شد.\nفخاری استاندار تهران نیز ضمن ارزیابی مثبت روند کار و تشکر از اقدامات صورت گرفته در این مجموعه، حمایت همه‌جانبه خود و سایر دستگاه‌های اجرایی استان و شهرستان را در راستای تحقق اهداف و ارتقاء جایگاه این شرکت در حوزه صنعت و تولید ملی اعلام نمود.\nدر بازدید روز دوشنبه شرکت گسترش کاتالیست ایرانیان، مدیرکل اداره صمت استان تهران، فرماندار شهرستان ورامین، مدیرعامل شرکت شهرک‌های صنعتی استان تهران و جمعی دیگر از مسئولین استان تهران و شهرستان ورامین، استاندار تهران را همراهی می‌کردند.\n",
        "persian_date": "1402-10-06 21:34:00",
        "date": 1703626440000,
        "key": "ومعادن",
        "url": "https://www.bourse24.ir/news/282593/در-بازدید-استاندار-تهران-از-شرکت-کاتالیست-ایرانیان-مطرح-شد:-احداث-بزرگترین-آزمایشگاه-کاتالیست-و-عناصر-نادر-خاکی-کشور"
    },
    {
        "text": " بورس24 : شرکت سرمایه‌گذاری توسعه معادن و فلزات (ومعادن) از دو سال قبل برنامه‌ریزی و اقدامات لازم برای ورود به حوزه اکتشاف و اجرای پروژه‌های معدنی و صنایع معدنی را به‌صورت جدی‌تر از گذشته آغاز نموده است.\nامین صفری، معاون توسعه معادن و صنایع معدنی شرکت سرمایه‌گذاری توسعه معادن و فلزات در تشریح عملکرد شرکت، برنامه‌های توسعه‌ای و میزان پیشرفت آن‌ها، نحوه اداره‌ هلدینگ‌ها، لزوم توجه به استخراج و استحصال عناصر نادر خاکی و…، ضمن اعلام مطلب فوق گفت: هلدینگ ومعادن با همین استراتژی، معاونت توسعه معادن و صنایع معدنی در هلدینگ را تشکیل و اقداماتی نظیر موارد ذیل را دنبال می‌کند:\nتعریف طرح جامع اکتشافات در معادن غرب کشور و صبانور و مدیریت و اجرای طرح تا حصول نتیجه که منتج به افزایش چند برابری سنگ‌آهن تا حدود ۲۰۰ میلیون تن گردید.\nبرنامه‌ریزی و مشارکت در طرح‌های معدنی بزرگ کشور از جمله مس جانجا که با ابتکار معاونت معدنی هلدینگ کنسرسیوم مورد نظر تشکیل و متعاقباً پس از تشکیل شرکت پروژه، اقدامات اجرایی در معدن آغاز شد به‌طوری که هم‌اکنون علاوه بر انجام طراحی‌های لازم عملیات معدنی با حجم قابل ملاحظه آغاز شده و به زودی پیمانکار EPC احداث کارخانه تغلیظ ۱۳۰ هزار تنی کنسانتره مس نیز انتخاب و شروع به کار خواهد کرد.\nتعریف طرح‌های اقتصادی و ظرفیت‌سازی متناسب با دارایی‌ها از جمله کنسانتره دو میلیون تنی گلالی و دو میلیون تنی شهرک در غرب کشور که پیمانکار در سایت مستقر است و مطالعات طراحی تفصیلی در مراحل آخر قرار دارد و هم‌چنین ارزیابی و مطالعات امکان‌سنجی برای افزایش تولید کنسانتره در صبانور تا بیش از ۵ میلیون تن.\nاصلاح طرح‌های تعریف شده قبلی و بهبود آنها متناسب با ظرفیت‌ها و پتانسیل‌های موجود از جمله فروسیلیکومنگنز در شیروان.\nتشکیل شرکت اکتشافی به منظور مشارکت در محدوده‌های اکتشافی به نام یاقوت توسعه معادن و فلزات و انجام خدمات مورد نیاز در حوزه اکتشافی.\nتشکیل شرکت خدمات اکتشافی به نام شرکت اکتشافی تجلی صبا به منظور ارائه خدمات اکتشافی به شرکت‌های گروه.\nخرید ۱۱ دستگاه حفاری مغزه‌گیری با عمق ۱۵۰۰ و ۲۰۰۰ متر و تامین اپراتورهای حفاری.\nبررسی محدوده‌های معدنی برون‌مرزی به منظور تامین خوراک\nبررسی معادن راکد و متوقف کشور و بررسی امکان مشارکت و راه‌اندازی مجدد آنها از جمله سنگ‌آهن صاحب سقز و زغال‌سنگ گلندرود\nبررسی محدوده‌های اکتشافی متوقف و راکد به منظور مشارکت از جمله چندین محدوده در استان‌های سیستان‌وبلوچستان و خراسان‌جنوبی\nوی در پاسخ به این سوال که شرکت توسعه معادن و فلزات در زمینه عناصر نادر خاکی تاکنون چه فعالیت‌هایی داشته، افزود: در خصوص عناصر نادر خاکی متاسفانه از لحاظ عیار در این حوزه کشور غنی نیست و عیاری که وجود دارد عمدتا از نرم جهانی فاصله دارد، لیکن این موضوع به ویژه در خصوص لیتیوم از طریق شرکت تجلی با توجه به محدوده‌هایی که در اختیار دارند، درحال انجام مطالعات اولیه است و قاعدتا به عنوان یک موضوع قابل حصول نمی‌توان آن را مطرح نمود و نیازمند مطالعات کامل است.\nمعاون توسعه معادن و صنایع معدنی شرکت سرمایه‌گذاری توسعه معادن و فلزات معتقد است در حوزه عناصر نادر خاکی باید از شعارزدگی فاصله گرفت و در مقطع کنونی بایستی صرفاً مطالعات اکتشافی به‌صورت جدی‌تر دنبال شود.\nصفری درخصوص فضای کسب‌وکار در حوزه اکتشاف نیز گفت: در این زمینه مواردی قابل ذکر است که از آن جمله می‌توان به نکات زیر اشاره کرد: بخش‌های مهمی از قوانین موجود به‌طور کامل اجرایی نمی‌شود که می‌تواند تحولی شگرف در حوزه اکتشاف ایجاد کند.\nوی گفت: ماده ۵ قانون معادن ظرفیت بسیار مناسب و حتی به نوعی الزام به واگذاری محدوده‌های اکتشافی به بخش‌خصوصی است و سازمان‌های دولتی را در صورت وجود متقاضی از ورود به این بخش منع می‌کند، درحالی که هم اکنون بخش قابل ملاحظه‌ای از پهنه‌های اکتشافی مناسب کشور توسط نهادهای مختلف دولتی بلوکه است. هم‌چنین آیین نامه اجرایی تبصره ۲ ماده ۳ در صورت اصلاح می‌تواند بخش بزرگی از پهنه‌های مناسب معدنی را آزادسازی و به چرخه معدن‌کاری کشور برگرداند.\nمعاون توسعه معادن و صنایع معدنی شرکت سرمایه‌گذاری توسعه معادن و فلزات تاکید کرد که اصلاح بند ت ماده ۳۵ قانون رفع موانع تولید به دلیل تفاسیر متفاوت عامل و مانعی برای واگذاری محدوده‌های اکتشافی به بخش‌خصوصی شده است که اصلاح و شفاف‌سازی آن می‌تواند تحول بزرگی در این راستا ایجاد کند.\nبه گفته صفری، از سوی دیگر ایجاد دیتابیس اکتشافی کشور توسط سازمان زمین‌شناسی و ایجاد دسترسی آزاد اطلاعات برای عموم نیز یکی از اصول اولیه در کشورهای پیشرفته در حوزه معدن است که از این منظر نیز نیازمند ایجاد زیرساخت و نیز تغییر دیدگاه هستیم.\nمعاون توسعه معادن و صنایع معدنی هلدینگ ومعادن در پایان ضرورت توجه به موضوع آموزش را یادآور شد و تصریح کرد که آموزش نیروهای متخصص حوزه اکتشاف و معدن از طریق ارتباط با متخصصان بین‌المللی و انتقال دانش و تجربه یکی از نکات تقریبا فراموش شده این حوزه است که از ضروریات این حوزه به شمار می‌رود.\n",
        "persian_date": "1402-09-27 19:06:00",
        "date": 1702926360000,
        "key": "ومعادن",
        "url": "https://www.bourse24.ir/news/281897/گام‌های-مهم-هلدینگ-«ومعادن»-برای-ورود-به-حوزه-اکتشاف-و-اجرای-پروژه‌های-معدنی-در-نقاط-مختلف-کشور"
    },
    {
        "text": " بورس24 : نوزدهمین دوره سمپوزیوم روابط عمومی بین المللی در سالن همایش های بین المللی صداوسیما برگزار شد.\nهمزمان با برگزاری این گردهمایی که با حضور بیش از ۲۰۰ شرکت برتر، در مرکز همایش‌های بین‌المللی صدا و سیما در تهران برگزار شد، از «محمدرضا مقیسه» به‌عنوان «مدیر روابط عمومی برتر سال ۱۴۰۲» با اهدای تندیس و لوح تقدیر در حوزه روابط عمومی تقدیر به عمل آمد؛ همچنین رتبه برتر «ارتباط با رسانه‌ها» نیز به روابط‌عمومی هلدینگ سرمایه‌گذاری توسعه معادن و فلزات (ومعادن) اعطا شد.\nگفتنی است، هوش مصنوعی و ارتباط موثر و حمایت از حوزه ارتباطی و رسانه‌ها، به‌روزرسانی تکنولوژی و همگام‌شدن با آن و… از جمله نکات مهم در این سمپوزیوم بود.\n",
        "persian_date": "1402-09-21 20:16:00",
        "date": 1702412160000,
        "key": "ومعادن",
        "url": "https://www.bourse24.ir/news/281702/روابط-عمومی-هلدینگ-«ومعادن»-نشان-رتبه-برتر-نوزدهمین-سمپوزیوم-روابط‌عمومی-را-دریافت-کرد"
    },
    {
        "text": "به گزارش کدال نگر بورس24 ،  سرمایه گذاری توسعه معادن و فلزات بیان داشت که پیشنهاد افزایش سرمایه هیئت مدیره از 192.428 به 300.000 میلیارد ریال در تاریخ 1402.07.05 به بازرس قانونی شرکت ارسال شد و در دست اقدام قرار گرفت. لیکن افزایش سرمایه شرکت های سرمایه پذیر توسعه معدنی و صنعتی صبانور و سرمایه گذاری پرتو تابان معادن و فلزات منوط به برگزاری مجمع عمومی فوق العاده بوده است. ومعادن در صدد برگزاری سریعتر مجامع این دو شرکت بوده و لیکن برگزاری مجمع شرکت صبا نور منوط به مجوز سازمان می باشد که تا کنون صادر نشده است. با توجه به وضعیت فعلی ومعادن درخواست صدور گزارش نهایی حسابرس و بازرس قانونی را خواهد نمود و نتیجه به اطلاع سهامداران خواهد رسید.\n\n",
        "persian_date": "1402-09-19 20:16:00",
        "date": 1702239360000,
        "key": "ومعادن",
        "url": "https://www.bourse24.ir/news/281599/«ومعادن»-در-خصوص-افزایش-سرمایه-توضیح-داد"
    },
    {
        "text": " بورس24 : صبح روز سه‌شنبه ۱۴ آذرماه، سعدمحمدی طی جلسه‌ای با استاندار یزد، در مورد پیشرفت پروژه‌های شرکت آهن و فولاد سرمد ابرکوه و سایر فعالیت‌ها و برنامه‌های هلدینگ سرمایه‌گذاری توسعه معادن و فلزات در استان به بحث و گفتگو پرداخت.\nمدیرعامل «ومعادن» همچنین، ضمن اشاره به نقش استراتژیک تولید کنسانتره مس از نظر اقتصادی، نیاز داخل به این محصول و همچنین پتانسیل بالای صادرات و ارزآوری مطلوب آن، بیان کرد: با توجه به ظرفیت‌های موجود در استان یزد، برای احداث واحد تولید کنسانتره‌ «مس» در منطقه آمادگی داریم.\nوی افزود: در صورت حمایت مسئولین استانی و محلی و هماهنگی‌های لازم در جهت تسریع انجام فرآیندهای قانونی و اداری، امکان سرمایه‌گذاری جدی از سوی «ومعادن» برای احداث واحدهای تولیدی صنایع معدنی، خصوصاً تولید کنسانتره مس، و نیز انجام فعالیت‌های اکتشافی به صورت گسترده وجود دارد.\nفاطمی، استاندار یزد در این نشست، ضمن قدردانی از فعالیت گسترده هلدینگ ومعادن در این استان، عملکرد شرکت فولاد سرمد ابرکوه را مثبت ارزیابی نمود و افزود: رضایت بالای مردم شهرستان ابرکوه از فعالیت فولاد سرمد از امتیازات مهم این مجموعه به شمار می‌رود. وی همکاری و مساعدت مجموعه استانداری و مدیران استان را درجهت توسعه سرمایه‌گذاری‌ها و فعالیت‌های هلدینگ «ومعادن» و رفع موانع و چالش‌ها اعلام نمود.\nاردشیر سعدمحمدی، مدیرعامل شرکت سرمایه‌گذاری توسعه معادن و فلزات، به همراه مدیران این مجموعه در ادامه سفر خود به استان یزد، روز سه‌شنبه  از پروژه‌های شرکت صنایع آهن و فولاد سرمد ابرکوه بازدید کردند.\nسعدمحمدی با مطلوب ارزیابی‌کردن سرعت اجرای این پروژه‌ها، اظهار داشت: سه طرح عظیم در منطقه ابرکوه، با محوریت شرکت سرمایه‌گذاری توسعه معادن و فلزات، در حال اجرا است که جمعاً بالغ بر ۳۰۰ میلیون یورو سرمایه‌گذاری را در بر دارد.\nوی افزود: این سه طرح شامل احداث کارخانه ۱.۲ میلیون تنی آهن اسفنجی، واحد ذوب و ریخته‌گری با ظرفیت اسمی ۶۰۰ هزار تن (فاز اول) و نیز کلاف‌سازی با ظرفیت ۴۵۰ هزار تن است.\nمدیرعامل «ومعادن» در این بازدید، ضمن تقدیر و تشکر از زحمات مدیران و پرسنل شرکت آهن و فولاد سرمد ابرکوه، رهنمودهایی در جهت تسریع پیشرفت پروژه‌ها، نحوه تأمین و خرید ماشین‌آلات، اولویت‌های اجرای طرح‌ها و سایر موضوعات مرتبط ارائه داد.\nوی با تاکید بر آینده روشن شرکت فولاد سرمد ابرکوه و جایگاه موثر آن در ارتقاء اقتصادی منطقه کمترتوسعه‌یافته ابرکوه، بیان کرد: شرکت سرمایه‌گذاری توسعه معادن و فلزات در جهت پیشبرد هرچه بهتر این پروژه‌ها همه تلاش و ظرفیت‌های خود را به کار خواهد گرفت.\nعلیرضا رحیم، مدیرعامل شرکت صنایع آهن و فولاد سرمد ابرکوه، با ابراز خرسندی از حضور مدیران مجموعه «ومعادن» در محل اجرای پروژه‌ها، بیان کرد: طی بازدیدهایی که از پروژه‌ها صورت می‌گیرد، موانع و مسائل موجود راحت‌تر بررسی‌شده و با سرعت بیشتری رفع می‌گردد. خوشبختانه در یک سال اخیر با حمایت سهامداران، پروژه‌ها پیشرفت چشمگیری داشته‌اند.\nرحیم افزود: حرفه‌ای بودن سهامداران و تأمین مالی به موقع از اصلی‌ترین دلایل پیشرفت پروژه‌هاست.\nوی ادامه داد: طرح کلاف‌سازی ۷۲ درصد، فولادسازی ۵۱ درصد و واحد احیاء مستقیم ۳۰.۳ درصد پیشرفت داشته‌اند.\nمدیرعامل فولاد سرمد ابرکوه بیان کرد: پروژه فولادسازی شامل احداث واحد ذوب و ریخته‌گری با استفاده از سیستم کوره قوس الکتریکی (EAF)، کوره پاتیلی (LF) و سیستم ریخته‌گری مداوم (CCM) و کلیه واحدهای جانبی، از شهریور ماه ۱۴۰۰ شروع به فعالیت نمود و پیش‌بینی می‌شود در نیمه اول سال ۱۴۰۴ به بهره‌برداری برسد.\nوی افزود: این شرکت جهت تکمیل زنجیره و تأمین آهن اسفنجی مورد نیاز کارخانه فولاد خود، از خردادماه سال ۱۴۰۱ اقدام به احداث یک واحد (مگامدول) با ظرفیت اسمی سالانه تولید ۱.۲ میلیون تن آهن اسفنجی به روش میدرکس نمود. پیش‌بینی می‌شود که این پروژه در نیمه اول سال ۱۴۰۴ به مرحله بهره‌برداری و تولید برسد.\nرحیم ادامه داد: در جهت تکمیل سبد محصولات نوردی شرکت و همچنین به دلیل تعداد اندک واحدهای کلاف‌سازی و تقاضای بالا برای این محصول، احداث یک واحد کلاف‌سازی (Wire Rod) به ظرفیت سالیانه ۴۵۰ هزار تن مفتول و کلاف از دی ماه ۱۴۰۰ در این مجموعه آغاز شد و پیش‌بینی ما این است که با توجه به پیشرفت ۷۲ درصدی ، این پروژه بهمن‌ماه امسال به بهره‌برداری برسد.\nعلیرضا رحیم در پایان بیان کرد: با توجه به اینکه بهره‌برداری از این سه پروژه اشتغال‌زایی بیش از هزار نفر را در پی دارد، قطعاً رونق اقتصادی قابل توجهی در منطقه جریان خواهد یافت و می‌توان گفت شهرستان ابرکوه دیگر یک منطقه کمترتوسعه‌یافته نخواهد بود.\n",
        "persian_date": "1402-09-15 15:40:00",
        "date": 1701877200000,
        "key": "ومعادن",
        "url": "https://www.bourse24.ir/news/281445/پیشرفت-سریع-پروژه‌های-فولاد-سرمد-ابرکوه---آمادگی-«ومعادن»-برای-توسعه-فعالیت‌ها-در-استان-یزد"
    },
    {
        "text": " بورس24 : اردشیر سعد محمدی، مدیرعامل هلدینگ توسعه معادن و فلزات با اشاره به برنامه افزایش سرمایه شرکت از انباشته و تجدید ارزیابی دارایی ها به خبرنگار بورس24 گفت: اولین مرحله، قطعا افزایش سرمایه از محل سود انباشته‌ است که سرمایه شرکت را از ۱۹ هزار و ۲۰۰ به ۳۰ هزار میلیارد تومان ارتقا می‌دهد.\nوی گفت: در دستور کار داریم که شرایط تجدید ارزیابی‌ دارایی‌های مان را بررسی کنیم در هیئت مدیره مطرح شود تا کمیته سرمایه‌گذاری نسبت به مثبت یا منفی بودن آن تصمیم بگیرد.\nسعد محمدی در خصوص طرح توسعه فولاد سرمد ابرکوه از شرکت های زیر مجموعه تجلی گفت: در فولاد سرمد ابرکوه ، کارخانه آهن اسفنجی ۱.۱ میلیون تنی سرمایه‌گذاری می‌شود که نزدیک به ۲۶ درصد پیشرفت فیزیکی دارد ، همچنین کارخانه تولید فولاد بیش از ۵۳ درصد پیشرفت داشته که با سرمایه‌گذاری در تولید کلاف و تکمیلی زنجیره محصولات‌ ، در بازار عرضه خواهیم کرد. مجموعه این سرمایه‌گذاری در ۳ طرح جدید کلاف، آهن اسفنجی و فولاد نزدیک به ۳۰۰ میلیون یورو است که امیدواریم بتوانیم تا ۲ سال آینده تمام این طرح‌ها را به اتمام برسانیم.\nوی در خصوص عدم رشد قیمتی سهم در سال گذشته گفت: یک دلیل آن فروش سهام در بازار بود ، مجموعه‌هایی مثلا صندوق بازنشستگی فولاد به دلیل بحث پرداخت حقوق بازنشستگان ، در سال جاری ۱ میلیارد سهم فروختند. نکته بعد اینکه درمجموع بعضی از شرکت‌های حقوقی که سهامدار هستند به برخی از این صندوق‌ها وابسته هستند و با توجه به نیاز به نقدینگی ، امسال نزدیک به ۴ میلیارد سهم فروخته شده است . البته با توجه به فروش این سهام در بازار سهم در شرایط مناسبی قرار دارد.\nسعد محمدی گفت: سهم ومعادن ، سرمایه گذاری بلند مدت است و با رسیدن سرمایه‌گذاری‌های‌ شرکت به تولید، سود شرکت را از ۳۹۱ میلیون دلار به یک میلیارد می‌رساند.\nوی گفت: از طرفی نسبت قیمت به NAV سهم ۵۰ درصد است، این نشان می‌دهد که ارزش این سهم حداقل نسبت به ارزش دارایی‌هایی که دارد، با نصف قیمت معامله می‌شود.\n",
        "persian_date": "1402-09-14 16:32:00",
        "date": 1701793920000,
        "key": "ومعادن",
        "url": "https://www.bourse24.ir/news/281389/ومعادن-ابتدا-از-سود-انباشته-افزایش-سرمایه-می-دهد؛-پس-از-آن-تجدید-ارزیابی-را-بررسی-می-کند"
    },
    {
        "text": " بورس24 : روز دوشنبه ۱۳ آذر ماه ۱۴۰۲، نشست رسانه‌ای شرکت سرمایه‌گذاری توسعه معادن و فلزات با هدف تشریح مجموع سرمایه‌گذاری‌ها و پیشرفت فیزیکی پروژه‌های این شرکت، با حضور مدیرعامل، معاونان و اصحاب رسانه در محل هلدینگ «ومعادن» برگزار شد.\nاردشیر سعدمحمدی، مدیرعامل شرکت سرمایه‌گذاری توسعه معادن و فلزات در این نشست بیان کرد: میزان سود حاصل از سرمایه‌گذاری‌های «ومعادن» در سال گذشته، ۳۹۱ میلیون دلار بود. ما در تلاشیم با اجرای پروژه‌هایی که راهبری آن‌ها را بر عهده داریم و یا به عنوان سرمایه‌گذار در این پروژه‌ها حضور یافته‌ایم، این رقم را به بیش از یک میلیارد دلار در پایان سال ۱۴۰۶ برسانیم. سود خالص «ومعادن» طی پنج سال اخیر، با روند روبه‌رشد مناسبی همراه بوده و بیشترین سود خالص شرکت در سال ۱۴۰۱، به میزان بیش از ۱۳ هزار و ۸۰۰ میلیارد تومان حاصل شده است.\n\n\nوی در خصوص روند (NAV) سهم شرکت سرمایه‌گذاری توسعه معادن و فلزات، عنوان کرد: میزان ارزش سهم «ومعادن» در روز چهارشنبه هشتم آذر ماه ۱۴۰۲، به ۹ هزار و ۴۴۱ واحد افزایش یافت و این عدد در روز یکشنبه ۱۲ آذر ماه امسال، به ۹ هزار و ۴۴۱ واحد رسید؛ همچنین ارزش بازار «ومعادن» در این روز، بیش از ۱۶۸ هزار میلیارد تومان بود که این میزان نسبت به بهای تمام شده، بیش از ۱۴۴ هزار میلیارد تومان رشد پیدا کرد. نسبت (P/NAV) در روز یکشنبه ۱۲ آذر ماه، ۵۱٫۸ درصد بود و ارزش روز خالص دارایی‌های «ومعادن»، به بیش از ۱۸۴ هزار میلیارد تومان رسید.\n\n\nمدیرعامل شرکت سرمایه‌گذاری توسعه معادن و فلزات در ارتباط با روند افزایش سرمایه «ومعادن»، مطرح کرد: پس از افزایش سرمایه شرکت به هشت هزار و ۴۰۰ میلیارد تومان در روز ۲۵ اسفند ۱۴۰۰، این میزان در تاریخ اول خرداد ماه ۱۴۰۱ به ۱۹ هزار و ۲۴۲ میلیارد تومان ارتقا پیدا کرد. در ادامه ما به دنبال افزایش سرمایه «ومعادن» به ۳۰ هزار میلیارد تومان از محل سود انباشته شرکت هستیم.\n\nلازم به ذکر است که ۹۵ درصد ترکیب پرتفوی شرکت سرمایه‌گذاری توسعه معادن و فلزات، متعلق به شرکت‌های بورسی (۳۱ شرکت) و ۵ درصد آن، متعلق به شرکت‌های غیربورسی (۴۵ شرکت) است. ترکیب ارزش روز پرتفوی بورسی «ومعادن» را به ترتیب شرکت‌های معدنی و صنعتی گل‌گهر ۲۹ درصد، معدنی و صنعتی چادرملو ۱۶ درصد، معدنی و صنعتی گهرزمین ۱۵ درصد، توسعه معدنی و صنعتی صبانور ۱۳ درصد، ملی صنایع مس ایران ۹ درصد، مجتمع فولاد خراسان ۶ درصد، تجلی توسعه معادن و فلزات ۵ درصد، آهن و فولاد ارفع ۴ درصد و سایر شرکت‌ها ۳ درصد تشکیل می‌دهند؛ ضمن اینکه ترکیب بهای تمام شده پرتفوی غیربورسی «ومعادن» نیز شامل شرکت‌های پویا انرژی ۳۶ درصد، توسعه آهن و فولاد گل‌گهر ۱۳ درصد، پرتو تابان معادن و فلزات ۱۰ درصد، بین‌المللی مهندسی ایران (ایریتک) ۷ درصد، کاوند نهان زمین ۴ درصد و سایر شرکت‌ها ۳۰ درصد است.\n\n\n\nسعدمحمدی در زمینه سرمایه‌گذاری‌های انجام شده در پروژه‌های مختلف «ومعادن»، تصریح کرد: راهبری و اجرای هفت طرح از ۴۸ طرح پیشران اقتصادی کشور، به شرکت سرمایه‌گذاری توسعه معادن و فلزات واگذار شده است. علاوه‌براین، در حال اجرای هفت پروژه دیگر در نقاط مختلف کشور هستیم و از آنجایی که در ترکیب سهام‌داران عمده سه تولیدکننده بزرگ کنسانتره و گندله کشور یعنی شرکت‌های معدنی و صنعتی گل‌گهر، چادرملو و گهرزمین قرار داریم، تامین بخشی از سرمایه لازم جهت اجرای پروژه‌های این شرکت‌ها را نیز بر عهده گرفته‌ایم. در حال حاضر مجموعا در ۶۱ پروژه به میزان سه میلیارد یورو سرمایه‌گذاری کرده‌ایم که این رقم شگفت‌انگیز، حاکی از عملکرد مطلوب ما طی سالیان اخیر بوده است.\n\nوی در ادامه به طرح‌های پیشران در دست اجرای شرکت سرمایه‌گذاری توسعه معادن و فلزات اشاره کرد و گفت: احداث کارخانه تولید آهن اسفنجی با ظرفیت ۱٫۶ میلیون تن در منطقه بیجار و احداث کارخانه ذوب و فولادسازی با ظرفیت یک میلیون تن در منطقه قروه توسط شرکت صنایع فولاد کردستان، احداث کارخانه کنسانتره‌‌سازی شرکت توسعه معدنی و صنعتی صبانور با ظرفیت تولید دو میلیون تن، احداث کارخانه گندله‌سازی شرکت صبا امید غرب خاورمیانه با ظرفیت تولید یک میلیون تن، احداث کارخانه آهن اسفنجی شرکت فولاد اقلید پارس و شرکت آهن و فولاد الماس آرتاویل هر یک با ظرفیت تولید ۱٫۱ میلیون به همراه احداث بلوک دوم نیروگاه گازی سمنان با ظرفیت تولید ۳۶۶ مگاوات، هفت پروژه پیشران اقتصادی «ومعادن» را تشکیل می‌دهند. لازم به ذکر است که نیروگاه سمنان، نخستین طرح از ۴۸ طرح پیشران اقتصادی در کشور بود که خوشبختانه «ومعادن» در اقدامی کم‌سابقه، موفق به اجرا و راه‌اندازی آن ظرف کمتر از ۱۲ ماه در سال گذشته شد. علاوه‌براین، به دنبال احداث دو نیروگاه بخار جدید با ظرفیت تولید ۳۶۰ مگاوات و سرمایه‌گذاری بیش از ۳۵۰ میلیون یورو هستیم.\n\n\n\nمدیرعامل شرکت سرمایه‌گذاری توسعه معادن و فلزات در ادامه به اهمیت پروژه مس و طلای جانجا با هدف احداث کارخانه تولید کنسانتره مس با ظرفیت ۱۳۰ هزار تن توسط شرکت توسعه معادن و صنایع مس جانجا اشاره کرد و گفت: میزان سرمایه‌گذاری لازم برای اجرای این پروژه، ۴۰۰ میلیون یورو برآورد شده و تکمیل و بهره‌برداری از آن، از اهمیت ویژه‌ای برای «ومعادن» برخوردار است. در حال حاضر عیار مس معادن شرکت ملی صنایع مس ایران، بیش از ۰٫۶۵ درصد و عیار مس معدن جانجا، بیش از ۰٫۲۶ درصد است. بنابراین راه‌اندازی این پروژه می‌تواند منجر به افزایش دانش فنی تولید کنسانتره از ذخایر مس کم‌عیار در کشور شود. در حال حاضر معدن جانجا پس از طراحی و اکتشاف مجدد بازگشایی شده و ۱۵ دستگاه دامپ‌تراک ۱۰۰ تنی مورد نیاز معدن نیز خریداری شده است. در تلاش هستیم پیمانکار (EPC) را تا پایان سال جاری، مشخص و عملیات اجرایی را از ابتدای سال ۱۴۰۳ آغاز کنیم؛ ضمن اینکه معتقدیم با توجه به صادرات کنسانتره مس به بازارهای بین‌المللی، این پروژه می‌تواند زمینه ارزآوری قابل‌توجهی را برای کشور فراهم کند.\nاحداث کارخانه تولید الکترود گرافیتی با ظرفیت ۳۰ هزار تن در شرکت صنعت گستر سورنا، احداث کارخانه تولید فروسیلیکومنگنز با ظرفیت ۴۰ هزار تن در مجتمع صنایع فروآلیاژ، احداث کارخانه تولید تسمه نوار نقاله استیل کورد با ظرفیت ۱۵ هزار تن در شرکت کانیار ساعی، احداث کارخانه تولید آهن اسفنجی با ظرفیت ۱٫۱ میلیون تن، احداث کارخانه فولادسازی با ظرفیت تولید ۱٫۲ میلیون تن و احداث کارخانه تولید کلاف‌ فولادی با ظرفیت ۴۰۰ هزار تن در شرکت صنایع آهن و فولاد سرمد ابرکوه به علاوه احداث کارخانه تولید تایرهای معدنی با ظرفیت ۲۷ هزار تن در شرکت آریا تایر هامون، از دیگر پروژه‌هایی است که سعدمحمدی از آن‌ها به عنوان طرح‌های جاری و در حال برنامه‌ریزی «ومعادن» نام برد.\n\n\nوی با تاکید بر اینکه شرکت سرمایه‌گذاری توسعه معادن و فلزات در راستای سیاست‌های دولت، به دنبال اجرای طرح‌های فوق در مناطق کم‌برخوردار کشور است، خاطرنشان کرد: ارز مورد نیاز «ومعادن» به منظور اجرای پروژه‌های پیشران اقتصادی، حدود ۱٫۲ میلیارد یورو برآورد شده و متاسفانه تامین این میزان ارز، مسئله‌ای دشوار و زمان‌بر است. از طرفی بروکراسی‌های اداری در این زمینه، سرعت اجرای طرح‌های پیشران را کاهش داده است و در ادامه امیدواریم با شتاب‌‌دهی در امور مرتبط، شاهد تکمیل و اجرای این پروژه‌ها در زمان مقرر باشیم.\n\nاین مقام مسئول با بیان اینکه برق مورد نیاز پروژه‌های «ومعادن» توسط خود مجموعه تامین می‌شود و مازاد تولید آن در اختیار سایر شرکت‌های فعال در بخش معدن و صنایع معدنی کشور قرار می‌گیرد، گفت: اکتشافات، از اهمیت بسزایی در بخش معدن برخوردار است و ما همواره توسعه سرمایه‌گذاری در این حوزه را در دستور کار قرار داده‌ایم. در همین راستا، بیش از ۱۰۰ هزار متر حفاری اکتشافی طی دو سال اخیر توسط «ومعادن» انجام شده که ۶۰ هزار متر آن، متعلق به شرکت توسعه معدنی و صنعتی صبانور شامل ۱۵ هزار و ۳۵۰ متر در معدن باباعلی، ۱۸ هزار متر در معدن گلالی، ۲۴ هزار و ۶۵۰ متر در معدن شهرک و دو هزار متر در معدن ظفرآباد بوده است؛ علاوه‌براین در ۶ ماهه ابتدایی امسال، ۱۰ هزار متر حفاری اکتشافی در معدن مس و طلای جانجا انجام داده‌ایم و پیش‌بینی می‌کنیم این میزان در پایان سال جاری به ۲۰ هزار متر برسد. در سال ۱۴۰۱، ۸۰ میلیون تن ذخایر سنگ‌آهن توسط «معادن» کشف شد که این میزان با اکتشاف ۱۰۰ میلیون تن ذخیره جدید در هشت ماهه امسال، به ۱۸۰ میلیون تن سنگ‌آهن رسیده است. بدون شک حجم ذخایر کشف شده تا پایان امسال افزایش خواهد یافت و ما همواره بر توسعه اکتشافات ذخایر جدید سنگ‌آهن به ویژه در غرب کشور تاکید داریم.\nسعدمحمدی با اشاره به اینکه ارزش برجای این میزان اکتشاف، ۶۴۰ میلیون دلار است که آینده روشنی را برای «ومعادن» و همچنین صنعت فولاد کشور رقم خواهد زد، اظهار داشت: ۱۵ میلیون تن ذخیره جدید سنگ‌آهن در معدن باباعلی، ۴۰ میلیون تن در معدن گلالی، ۲۵ میلیون تن در معدن شهرک و ۵۰۰ هزار تن در معدن ظفرآباد کشف شده است. هم‌اکنون مشغول عملیات اکتشافی در بیش از ۱۵ محدوده معدنی در استان‌های سیستان و بلوچستان، آذربایجان غربی، خراسان شمالی، یزد و کرمان هستیم و در آینده نزدیک اخبار خوبی را در این زمینه اطلاع‌رسانی خواهیم کرد.\nوی با تاکید بر اینکه آموزش نیروی انسانی متخصص و شناخت روش‌ها و استفاده از تجهیزات نوین در حوزه اکتشافات باید در دستور کار متولیان امر قرار بگیرد، یادآور شد: کشور استرالیا در سال ۲۰۱۸، حدود ۱۱ میلیون متر حفاری اکتشافی انجام داده است؛ در حالی که طی سالیان ۱۳۹۲ تا ۱۴۰۱، تنها یک میلیون و ۷۷۳ هزار تن حفاری اکتشافی در ایران انجام شده و جای کار بسیاری در این حوزه مهم و استراتژیک وجود دارد.\n\n\nمدیرعامل شرکت سرمایه‌گذاری توسعه معادن و فلزات در ادامه از احداث کارخانه جدید کنسانتره‌سازی با ظرفیت تولید دو میلیون تن در معدن شهرک خبر داد و گفت: شرکت تجلی توسعه معادن و فلزات به عنوان یکی از شرکت‌های زیرمجموعه «ومعادن» و اولین شرکت پروژه‌محور در کشور، در طرح‌ها و پروژه‌های مختلفی همچون تولید آهن اسفنجی و فولادسازی در شرکت صنایع آهن و فولاد کردستان و تولید کلاف در شرکت صنایع آهن و فولاد سرمد ابرکوه سرمایه‌گذاری کرده که خوشبختانه به نتایج قابل‌قبولی نیز دست یافته است. شرکت گسترش کاتالیست ایرانیان با سهام‌داری بیش از ۹۳ درصدی «ومعادن»، در حال انجام مطالعات برای تولید ۲۳ کاتالیست جدید مورد نیاز صنایع فولاد و پتروشیمی است و تا پایان سال جاری، ۱۴ محصول جدید این شرکت در بازار عرضه خواهد شد. افزایش بیش از ۲۰۲ درصدی سود خالص شرکت کارخانجات تولیدی شهید قندی از ۳۴۵ میلیارد ریال به یک هزار و ۴۴ میلیارد ریال، رشد ۳۶ درصدی تولید در شرکت کک طبس از ۷۸ هزار به ۱۰۶ هزار تن و افزایش ۲۳ درصدی حجم فروش از ۸۳ هزار به ۱۰۲ هزار تن در سال ۱۴۰۱ و واردات هفت دستگاه حفاری جدید توسط شرکت مدیریت اکتشاف منابع معدنی پایا، از دیگر موفقیت‌های شرکت‌های زیرمجموعه «ومعادن» طی دو سال اخیر بوده است.\n\n\n\n\n",
        "persian_date": "1402-09-14 14:33:00",
        "date": 1701786780000,
        "key": "ومعادن",
        "url": "https://www.bourse24.ir/news/281379/مدیرعامل-«ومعادن»-در-نشست-خبری-با-اصحاب-رسانه-مطرح-کرد؛-ارزش-برجای-۶۴۰-میلیون-دلاری-برای-«ومعادن»،-با-اکتشاف-۱۸۰-میلیون-تن-ذخایر-سنگ‌آهن"
    },
    {
        "text": " بورس24 : بزرگترین هلدینگ معدنی بورس از فرصت بروزرسانی دارایی ها و افزایش سرمایه از محل مازاد تجدید ارزیابی استقبال کرد.\nکیارش مهرانی معاون مالی و اقتصادی هلدینگ سرمایه گذاری معادن و فلزات  در خصوص برنامه تجدید ارزیابی دارایی این شرکت به خبرنگار بورس24 گفت : ما این ظرفیت را داریم  و در حال بررسی هستیم ، قرار است معایب و مزایای این روش  را در کمیته سرمایه‌گذاری‌مان مطرح کنیم و اگر به نفع سهامداران باشد و منفعت سهامداران را در بلند مدت تضمین کند، تجدید ارزیابی بدهیم.\nمهرانی گفت:  بسیاری از شرکت ها سرمایه‌گذاری های بلند مدت‌شان  را به‌روزرسانی کرده‌اند و ارزش منصفانه آن را به سرمایه آورده‌اند، این‌ موضوعات قبلا انجام شده  و موانع قانونی ندارد و امکان آن برای هلدینگ‌های مالی وجود دارد. ما هم مستثنی از هلدینگ‌های مالی نیستیم و این مزایا و معایب آن را بررسی می‌‌کنیم و قطعا اگر برای سهامداران ارزش آفرین باشد حتما این کار را انجام می‌دهیم.\n",
        "persian_date": "1402-09-13 15:16:00",
        "date": 1701702960000,
        "key": "ومعادن",
        "url": "https://www.bourse24.ir/news/281321/معاون-«ومعادن»-:-ما-از-فرصت-تجدیدارزیابی-دارایی-برای-بروزرسانی-ارزش-هلدینگ-استقبال-می-کنیم"
    },
    {
        "text": " بورس24 : سرمایه گذاری توسعه معادن و فلزات از تخصصی ترین هلدینگ های سرمایه گذاری فعال در بخش صنعت و معدن کشور بوده که در دوره 1401 توانسته سود خالص را به حوالی 14 هزار میلیارد تومان معادل 373 میلیون دلار ( نرخ تسعیر ارز 37 هزار تومانی ) برساند.\nدر انتهای شهریور 1402 مانده حساب سود انباشته که از آن به منبع داخلی تامین مالی نیز یاد می شود ، 15 هزار میلیارد تومان محاسبه شده است. همانطور که در تحلیل های اخیر رسانه بورس24 عنوان شد ، نمودار سهم  در حرکت به سمت معتبرترین منطقه حمایتی چارت خود یعنی کف کانال بلند مدت بود و پس از برخورد به آن ، به زیبایی هر چه تمام تر در سطح قیمتی  430 تومان با استقبال خریداران مواجه شد و طی دو کندل صعودی تا به اینجای کار بیش از 11% سود سرمایه به سرمایه گذاران تقدیم کرده است.\nالبته چارت تکنیکال سهم گویای آن است که این حرکت صعودی تازه شروع شده و در افق زمانی میان مدت تا رسیدن قیمت سهم به سقف کانال بلندمدت یعنی نواحی  780 الی 800 تومان تداوم خواهد داشت و ممکن است در میانه مسیر به هنگام رسیدن به قیمت های 550 و 600 تومان استراحتی نیز داشته باشد.\n\nاین غول سرمایه گذاری نقش بسیار حساسی در آینده صنعتی و معدنی کشور دارد.\nاین عبارت از آنجایی نشات می گیرد که در حال حاضر پیشبرد 8 پروژه از مجموع 48 طرح پیشران اقتصادی ایران به این هلدینگ خوش آتیه بازار سرمایه واگذار شده است. توجه کنید که تکمیل هر یک از این پروژه ها هلدینگ ومعادن را به سمت رقم  سود خالص بودجه شده شرکت یعنی 1.1 میلیارد دلار نزدیک تر می نماید:1)     ساخت بلوک دوم نیروگاه گازی سمنان با ظرفیت تولید ۳۶۶ مگاوات برق در سال ( بهره برداری شده )2)     تاسیس واحد گندله سازی به ظرفیت 900 هزار تن در صبا امید غرب خاورمیانه ( بهره برداری تا یک سال آینده )3)     احداث کارخانه آهن اسفنجی به ظرفیت 1.1 میلیون تن در سال در آهن و فولاد الماس آرتاویل ( پیشرفت فیزیکی 40% )4)     تاسیس واحد تولید آهن اسفنجی به ظرفیت 1.6 میلیون تن در سال در صنایع فولاد کردستان  ( 12% پیشرفت فیزیکی )5)     ساخت واحد تولید آهن اسفنجی به ظرفیت 1.1 میلیون تن در سال در فولاد اقلید پارس ( 11% پیشرفت فیزیکی )6)     احداث واحد فولادسازی به ظرفیت 1 میلیون تن در صنایع فولاد کردستان ( بهره برداری در 1406 )7)     ساخت کارخانه تلغیظ ، لیچینگ و تولید کنسانتره مس به ظرفیت  130 هزار تن در سال در صنایع مس جانجا ( بهره برداری در 1406 )8)     تاسیس کارخانه کنسانتره سازی به ظرفیت 2 میلیون تن در سال در شرکت توسعه معدنی صبانوردر انتهای آبان 1402 ، بهای تمام شده سرمایه گذاری های شرکت به حوالی 30 هزار میلیارد تومان رسید. بخش اعظم این منابع در شرکت های بورسی ( 20.1 همت تقریبا 67% ) و مابقی ( 9.82 همت ) در واحد های غیربورسی متمرکز شده است. همانطور که گفته شد ، ومعادن یکی از تخصصی ترین هلدینگ های فعال در صنعت معدنی و فلزی کشور است و این مهم را می توان از حجم منابع سرمایه گذاری شده در این صنایع متوجه شد ؛ بدین صورت که تقریبا 19.4 هزار میلیارد تومان ( تقریبا 65% از کل پرتفوی ) از منابع سرمایه گذاری شده به سمت صنعت استخراج کانه های فلزی هدایت شده و مجموعا در 16 شرکت متمرکز شده است. همچنین حجم سرمایه گذاری در صنعت فلزات اساسی نیز 2.66 همت محاسبه شده ، تقریبا 9% از کل پرتفوی !\nطی دوره 1 ماهه آبان 1402 ، 1.4 هزار میلیارد تومان از سرمایه گذاری های شرکت به ارزش بیش از 1.6 همت واگذار شده و سودی معادل 161 میلیارد تومان عاید مجموعه شده است. بخش اعظم این سود مربوط به فروش 150 میلیون عدد سهم \"کچاد\" و 80 میلیون عدد سهم \"فجر\" بوده که به ترتیب 77.7 و 64.7 میلیارد تومان سود به همراه داشته است.\nهمچنین در این ماه اصلی ترین سرمایه گذاری مجموعه مربوط به شرکت در افزایش سرمایه معدنی صنعتی گل گهر و پرداخت مبلغ 1.1 هزار میلیارد تومان بابت تحصیل 11.1 میلیارد سهم \"کگل\" بوده است. صورت وضعیت پرتفوی شرکت در انتهای آبان 1402 به شرح زیر ارائه شده است:\n\n",
        "persian_date": "1402-09-11 20:06:00",
        "date": 1701547560000,
        "key": "ومعادن",
        "url": "https://www.bourse24.ir/news/281234/8-گام-«ومعادن»-برای-رسیدن-به-سود-1.1-میلیارد-دلاری"
    },
    {
        "text": " بورس24 : شرکت سرمایه‌گذاری توسعه معادن و فلزات «ومعادن» به عنوان یکی از بزرگ‌‌ترین و تخصصی‌ترین هلدینگ‌های صنعتی و معدنی کشور، راهبری هشت پروژه از ۴۸ پروژه پیشران اقتصادی کشور را بر عهده دارد که از این تعداد، سه پروژه با محوریت تولید آهن اسفنجی در شرکت‌های صنایع فولاد کردستان، فولاد اقلید پارس و آهن و فولاد الماس آرتاویل است. با توجه به اهمیت آهن اسفنجی در صنعت فولاد ایران و از آنجایی که حدود ۹۰ درصد فولاد کشور با استفاده از آهن اسفنجی در واحدهای احیا مستقیم و ذوب آن در کوره قوس الکتریکی تولید می‌شود، بنابراین «ومعادن» با توجه و دقت نظر بیشتری پیگیر مراحل تکمیل و راه‌اندازی هرچه سریع‌تر این سه پروژه است که از جمله می‌توان به احداث کارخانه آهن اسفنجی شرکت آهن و فولاد الماس آرتاویل با ظرفیت تولید ۱٫۱ میلیون تن در استان اردبیل اشاره کرد.\nبهمن ماه سال ۱۴۰۰ بود که «گروه پیشرانان پیشرفت ایران» فعالیت خود را با حمایت دولت سیزدهم و تاکید بر توسعه بومی‌سازی و ساخت داخل، با سرمایه‌گذاری بیش از ۱۷ میلیارد دلار با هدف اجرای ۴۸ پروژه صنعتی، معدنی و زیرساختی در ۱۳ استان و ۲۷ شهرستان کشور آغاز کرد. تولید ۲۵٫۵ میلیون تن کنسانتره سنگ‌آهن و گندله، ۱۳٫۸ میلون تن فولاد، ۱۴٫۳ میلیون تن محصولات پتروپالایشی و ۳٫۱ هزار مگاوات برق، از جمله اهداف تعیین شده بزرگ‌ترین سرمایه‌گذاری صنعتی در تاریخ کشور بوده که اشتغال‌زایی مستقیم و غیرمستقیم بیش از ۸۵ هزار نفر را به همراه خواهد داشت.\nدر میان ۴۸ پروژه پیشران پیشرفت اقتصادی کشور، اجرای هشت پروژه‌ بر عهده یکی از بزرگ‌ترین هلدینگ‌های تخصصی بخش صنعت و معدن کشور یعنی شرکت سرمایه‌گذاری توسعه معادن و فلزات «ومعادن» است. احداث بلوک دوم نیروگاه گازی سمنان با ظرفیت تولید ۳۶۶ مگاوات، احداث کارخانجات آهن اسفنجی و فولادسازی شرکت صنایع فولاد کردستان به ترتیب با ظرفیت‌های تولید ۱٫۶ و یک میلیون تن، احداث کارخانه کنسانتره‌‌سازی شرکت توسعه معدنی و صنعتی صبانور با ظرفیت تولید دو میلیون تن، احداث کارخانه گندله‌سازی شرکت صبا امید غرب خاورمیانه با ظرفیت تولید ۹۰۰ هزار تن، احداث کارخانه آهن اسفنجی شرکت فولاد اقلید پارس با ظرفیت تولید ۱٫۱ میلیون تن، احداث کارخانه آهن اسفنجی شرکت آهن و فولاد الماس آرتاویل با ظرفیت تولید ۱٫۱ میلیون تن و احداث کارخانه لیچینگ و تولید کنسانتره مس شرکت توسعه معادن و صنایع مس جانجا با ظرفیت ۱۳۰ هزار تن، مجموع هشت پروژه‌ پیشران «ومعادن» را تشکیل می‌دهند.\n«ومعادن» به دنبال توسعه تولید آهن اسفنجی در کشور\nطبق جدیدترین آمار ارائه شده توسط انجمن جهانی فولاد (WSA)، یک میلیارد و ۵۶۷ میلیون و ۳۰۰ هزار تن فولاد خام در ۱۰ ماهه سال ۲۰۲۳ تولید شده است که ایران با سهم ۲۵ میلیون و ۱۰۰ هزار تنی از این میزان، همچنان در جمع ۱۰ تولیدکننده برتر فولاد جهان و در رتبه دهم قرار دارد. در حال حاضر حدود ۹۰ درصد فولاد کشور با استفاده از آهن اسفنجی در واحدهای احیا مستقیم و ذوب آن در کوره قوس الکتریکی تولید می‌شود و بر همین اساس می‌توان گفت که آهن اسفنجی، از اهمیت فراوانی در صنعت فولاد کشور برخوردار است. با اعلام انجمن تولیدکنندگان فولاد ایران، از ابتدای فروردین تا پایان مهر ماه امسال، ۲۲ میلیون و ۱۱۲ هزار تن آهن اسفنجی در واحدهای احیا مستقیم کشور تولید شده که این میزان با افزایش ۵٫۴ درصدی نسبت به مدت مشابه سال قبل (۲۰ میلیون و ۹۸۴ هزار تن) همراه بوده است. این آمار بیانگر آن است که شرکت‌های بزرگ فولادی، ذهنیت خود را بر روی افزایش تولید آهن اسفنجی متمرکز کرده‌اند و در این بین هلدینگ سرمایه‌گذاری توسعه معادن و فلزات نیز با هدف توسعه تولید و اشتغال‌زایی در مناطق مختلف کشور، راهبری سه پروژه عظیم احداث کارخانجات تولید آهن اسفنجی در شرکت‌های فولاد کردستان، فولاد اقلید پارس و فولاد الماس آرتاویل را بر عهده گرفته است.\nپروژه احداث کارخانه آهن اسفنجی شرکت آهن و فولاد الماس آرتاویل با ظرفیت تولید ۱٫۱ میلیون تن، یکی از مهم‌ترین پروژه‌های پیشران «ومعادن» به شمار می‌آید. عملیات اجرایی این پروژه با سهام‌داری شرکت‌ سرمایه‌گذاری توسعه معادن و فلزات (۴۰ درصد)، شرکت معدنی و صنعتی چادرملو (۳۰ درصد) و شرکت بین‌المللی مهندسی ایران (۳۰ درصد)، با هدف تامین آهن اسفنجی مورد نیاز شرکت‌های فولادی شمال کشور در سال ۱۴۰۰، آغاز و شرکت ایریتک به عنوان پیمانکار (EPC) این پروژه انتخاب شد. میزان سرمایه‌گذاری این پروژه حدود ۶ همت برآورد شده و تولید آهن اسفنجی بر پایه تکنولوژی میدرکس (MIDREX)، اشتغال‌زایی مستقیم ۲۷۵ نفر در این پروژه را به همراه خواهد داشت.\nتامین خوراک و انرژی پایدار پروژه احیا مستقیم فولاد آرتاویل\nدر حال حاضر یکی از مهم‌ترین چالش‌های واحدهای احیا مستقیم در کشور، محدودیت تامین انرژی در روزهای مختلف سال به ویژه گاز به عنوان خوراک مورد نیاز تولید آهن اسفنجی است. تامین گاز پروژه احداث کارخانه آهن اسفنجی شرکت آهن و فولاد الماس آرتاویل پس از رایزنی‌های موثر و اخذ تاییدیه‌های لازم از وزارت نفت و شرکت ملی گاز ایران، هم‌اکنون در مرحله انتخاب مشاور و پیمانکار قرار دارد؛ ضمن اینکه این شرکت از خط تقویت فشار گاز استان اردبیل جهت تامین کافی گاز مورد نیاز خود استفاده خواهد کرد. در زمینه تامین برق نیز پس از رایزنی مدیران مجموعه با شرکت توزیع نیروی برق استان اردبیل، ۲۵ مگاوات برق مورد نیاز این پروژه از طریق درگاه‌ها و مسیرهای موجود تامین خواهد شد. از طرفی با توجه به اینکه کشور با بحران خشکسالی و کم‌آبی طی سالیان اخیر مواجه شده است، شرکت آهن و فولاد الماس آرتاویل به دنبال تامین آب مورد نیاز پروژه از محل تصفیه دو میلیون مترمکعب پساب اردبیل است.\nعلاوه بر چالش محدودیت انرژی، تولیدکنندگان آهن اسفنجی با معضل کمبود مواد اولیه نیز مواجهند. بر همین اساس، بخش عمده‌ گندله مورد نیاز این پروژه به وسیله شرکت معدنی و صنعتی چادرملو در مقام یکی از سهام‌داران پروژه و بزرگ‌ترین تولیدکنندگان گندله در کشور تامین خواهد شد. در واقع «کچاد» متعهد شده است که نیمی از خوراک این پروژه را تامین کند. مابقی گندله مورد نیاز پروژه احداث کارخانه آهن اسفنجی شرکت آهن و فولاد الماس آرتاویل نیز به وسیله شرکت توسعه معدنی و صنعتی صبانور که هلدینگ «ومعادن» بخش عمده‌ای از سهام آن را در اختیار دارد، تامین خواهد شد و به جرات می‌توان گفت که این پروژه پیشران اقتصادی کشور پس از بهره‌برداری، دغدغه تامین مواد اولیه را نخواهد داشت.\nعلاوه‌براین، با توجه به تاکید مکرر دولت و وزارتخانه‌های ذی‌ربط بر استفاده از تجهیزات و ماشین‌آلات ساخت داخل در پروژه‌های پیشران اقتصادی، بخش عمده ماشین‌آلات و تجهیزات این پروژه نیز تا حد ممکن از منابع داخلی تامین شده است؛ ضمن اینکه مجوزهای لازم جهت واردات و ترخیص برخی کالاها و تجهیزات که امکان ساخت داخل آن‌ها وجود ندارد نیز با مساعدت سازمان صمت استان اخذ شده است. در حال حاضر پروژه پیشران احداث کارخانه آهن اسفنجی شرکت آهن و فولاد الماس آرتاویل، با پیشرفت فیزیکی بالغ بر ۴۰ درصدی همراه است؛ به نظر می‌رسد با تغییرات در راس هرم مدیریت این شرکت و روی کار آمدن مدیرعامل جدید و همچنین تغییرات مدیریتی در شرکت بین‌المللی مهندسی ایران به عنوان پیمانکار، تکمیل و احداث این پروژه پیشران سرعت بیشتری به خود بگیرد و در سال ۱۴۰۳، شاهد بهره‌برداری از این پروژه عظیم صنعتی به همت و تلاش بی‌وقفه مدیران و معاونان شرکت سرمایه‌گذاری توسعه معادن و فلزات «ومعادن» به عنوان سهام‌دار عمده باشیم.\n",
        "persian_date": "1402-09-11 14:57:00",
        "date": 1701529020000,
        "key": "ومعادن",
        "url": "https://www.bourse24.ir/news/281209/با-هدف-تکمیل-زنجیره-تولید-و-افزایش-تولید-آهن-اسفنجی-در-کشور؛-«ومعادن»-به-دنبال-تسریع-در-اجرای-پروژه-فولاد-آرتاویل-است"
    },
    {
        "text": " بورس24 : با حضور استاندار یزد، نماینده مردم در مجلس شورای اسلامی، معاونین استاندار، فرماندار و مسئولین و مدیران لشکری و کشوری شهرستان ابرکوه، آیین کلنگ زنی خط انتقال آب خلیج فارس به شرکت فولاد سرمد ابرکوه برگزار شد.\nفاطمی استاندار یزد در این آیین ضمن تبریک هفته بسیج، با اشاره به موقعیت بسیار مناسب این منطقه و بیان مشخصات خوب آن از جمله قرار گرفتن ما بین راه های اصلی استان، عبور خط انتقال سراسری گاز، عبور راه آهن اصلی یزد اقلید و خط انتقال آب خلیج فارس به شرکت فولاد سرمد، این منطقه رو مستعد منطقه ای بزرگ به منظور فعالیت اقتصادی دانست.\nوی با بیان اهمیت موضوع آب، پروژه ۸۶۰ کیلومتری خط انتقال آب از خلیج فارس به شرکت فولاد سرمد را اقدام بسیار بزرگ دانست و گفت: پیشرفت طرح های توسعه ای از جمله اقدامات جهادی و خوب این شرکت است و از تلاش های مدیران و کارگران خدوم این شرکت قدردانی می کنم.\nعلیرضا رحیم مدیرعامل شرکت فولاد سرمد در این مراسم، ضمن تبریک هفته بسیج، حضور چند ساعته مسئولین در این شرکت و بازدید از طرح های توسعه ای را مهم دانست و ضمن تشریح طرح ها و پروژه های زیرساختی گفت: پیشرفت های ۳ طرح توسعه ای و شکستن رکورد تولید در شش ماهه اول سال جاری مرهون تفکر و فعالیت های جهادی و بسیجی کارگران این شرکت است.\nمدیرعامل فولاد سرمدابرکوه از برنامه ریزی و تامین کامل زیرساخت های طرح های توسعه ای از جمله واحد فولادسازی، واحد آهن اسفنجی و واحد کلاف سازی خبر داد و افزود: تامین آب، برق و گاز این شرکت برای حداقل ۳۰ سال آینده پیش بینی شده است.\nرحیم ضمن اشاره به آغاز نصب کلیه تجهیزات خارجی واحد کلاف سازی با ظرفیت ۴۵۰ هزار تن در سال، ابراز امیدواری کرد با توکل به خدا و تلاش شبانه روزی متخصصان شرکت، واحد کلاف سازی در اواخر سال جاری افتتاح گردد.\nگفتنی است قبل از شروع مراسم، استاندار یزد و سایر مسئولین از سایت نورد و ۳ طرح توسعه ای شرکت فولاد سرمد ابرکوه بازدید و در جریان آخرین اقدامات و میزان پیشرفت پروژه های شرکت قرار گرفتند.\nانتقال آب خلیج فارس به شهرستان ابرکوه، خط مستقل انتقال آب از استان فارس است که طول آن ۸۶۰ کیلومتر بوده و از جنوب غربی استان یزد وارد و با سرمایه گذاری بخش خصوصی مستقیم به شرکت فولاد سرمد می رسد. تامین آب مورد نیاز کل شرکت به مدت ۳۰ سال، تامین سالانه ۵ میلیون متر مکعب آب، امکان توسعه تا ۲ برابر ظرفیت فعلی و امکان تامین آب سایر صنایع فعال تا شعاع ۱۰۰ کیلوتری کارخانه از دیگر مزیت های این خط انتقال است.\n",
        "persian_date": "1402-09-08 14:18:00",
        "date": 1701267480000,
        "key": "ومعادن",
        "url": "https://www.bourse24.ir/news/281117/پروژه-انتقال-آب-خلیج-فارس-به-شرکت-فولاد-سرمد-ابرکوه-کلنگ‌زنی-شد"
    },
    {
        "text": "به گزارش کدال نگر بورس24 ،  ارزش پرتفوی بورسی سرمایه گذاری توسعه معادن و فلزات با 1135 میلیارد تومان کاهش به 153,426 میلیارد تومان رسید. 1500 میلیارد تومان خرید داشت که عمدتا کگل بود. 1606 میلیارد تومان سهام فروخت  و 161 میلیارد تومان سود شناسایی کرد. در 8 درآمدی از محل سود سهام دریافت نکرد. 44% سهام پرتفوی نیز متشکل از سهام کگل و کگهر است.\n\n",
        "persian_date": "1402-09-08 22:15:00",
        "date": 1701209700000,
        "key": "ومعادن",
        "url": "https://www.bourse24.ir/news/281067/آخرین-وضعیت-پرتفوی-«ومعادن»-را-اینجا-ببینید"
    },
    {
        "text": " بورس24 : شرکت صنایع فولاد کردستان با سهم ۴۴ درصدی سازمان ایمیدرو و شرکت ملی فولاد ایران و مجموع ۵۶ درصد سهم شرکت های سرمایه‌گذاری توسعه معادن و فلزات با دو زیرمجموعه آن یعنی شرکت های فولاد صبانور و تجلی توسعه معادن و فلزات اجراکننده دو پروژه از ۴۸ پروژه مهم پیشران اقتصادی کشور است.\nاین شرکت باهدف تکمیل زنجیره ارزش فولاد در استان کردستان اقدام به اجرای دو پروژه عظیم پیشران ملی در این استان کرده است. پروژه‌های شرکت صنایع فولاد کردستان شامل: ساخت کارخانه آهن اسفنجی در شهرستان بیجار با ظرفیت تولید ۱.۶ میلیون تن در سال به روش احیاء مستقیم و نیز ساخت کارخانه فولادسازی و نورد پیوسته ورق گرم فولادی به روش CSP با ظرفیت تولید سالانه یک‌میلیون تن در سال در شهرستان قروه است که علاوه بر اشتغال‌زایی پایدار در استان، سهم بزرگی در توسعه و شکوفایی آن خواهد داشت. در ادامه شرح این پروژه‌ها را در مصاحبه «معدن نامه» با مدیرعامل این شرکت خواهید خواند.\nدو پروژه پیشران در غرب کشور\nاحمدی، مدیرعامل شرکت صنایع فولاد کردستان در خصوص این پرو‌ژه‌های عظیم و پیشران تشریح کرد: شرکت صنایع فولاد کردستان احداث پروژه کارخانه مگامدول آهن اسفنجی ۱.۶ میلیون تنی با فناوری پرد را در شهرستان بیجار و پروژه احداث کارخانه فولادسازی و ورق گرم فولادی پیوسته در شهرستان قروه که جزء ۴۸ طرح پیشران اقتصادی محسوب می‌شود در دست اجرا دارد. پروژه مگا مدول آهن اسفنجی بیجار از مردادماه ۱۴۰۱ عملیاتی گردیده و تا امروز از پیشرفت خوبی برخوردار شده است. پیمانکار EPC این پروژه شرکت‌های بین‌المللی مهندسی فولاد تکنیک و شرکت MME هستند و مطابق برنامه زمان‌بندی بناست پروژه را تا مردادماه ۱۴۰۴ به پایان برسانند. دیگر پروژه کارخانه فولادسازی و نورد پیوسته ورق گرم فولادی به روش CSP در شهرستان قروه نیز با پیمانکاری شرکت ایریتک، به‌صورت EPC در سال ۱۴۰۶به اتمام خواهد رسید.\nمدیرعامل شرکت صنایع فولاد کردستان در خصوص دلایل قرارگیری این ۲ طرح در ردیف پروژه‌های پیشران اشاره کرد: با توجه به اینکه کارخانه‌های آهن اسفنجی تاکنون با ظرفیت ۸۰۰ هزار تنی ساخته‌شده‌اند و این اولین طرح مگا مدول با افزایش دو برابر به روش پرد است و با توجه به ظرفیت بالای سنگ‌آهن در غرب کشور، این اولین اقدامی است که در جهت تکمیل زنجیره ارزش فولاد در استان کردستان ایجاد می‌شود و از منظر ظرفیت جزو ظرفیت‌های بزرگ است که این دو پروژه را به‌عنوان پیشران اقتصادی مطرح کرده است.\nتأمین پایدار انرژی در دوران ساخت و بهره‌برداری اولویت صنایع فولاد کردستان\nوی در خصوص اقدامات صورت گرفته درزمینه  تأمین انرژی این پروژه‌ها گفت: تأمین زیرساخت‌ها در دوران ساخت و بهره‌برداری در اولویت برنامه‌های کاری ماست و براین اساس قبل از اجرای این طرح‌ها، مطالعات اقتصادی و امکان‌سنجی فنی آن‌ها به کمک شرکت مهندسی بین‌الملل فولاد تکنیک (مجری طرح جامع فولاد کشور) صورت گرفته است. برای تأمین انرژی موردنیاز زمان ساخت پروژه قروه ۱.۶ مگاوات برق از محل انعقاد قرارداد با شرکت توزیع برق استان تحویل پیمانکار شده و آب موردنیاز نیز از طریق اجاره سه حلقه چاه، از آب منطقه‌ای تأمین‌شده است همچنین برای تأمین انرژی دوران ساخت پروژه بیجار نیز ۰.۷ مگاوات برق به همین طریق تأمین‌شده است.\nمدیرعامل فولاد کردستان مهم‌ترین مسئله در تأمین زیرساخت را در دوران بهره‌برداری دانست و گفت: در پروژه بیجار مهم‌ترین چالش تأمین گاز است که درنهایت موجب احیا آهن اسفنجی می‌شود، در این راستا با مجوزهایی که از طریق کمیته ملی سوخت کشور برای تأمین ۴۰۰میلیون نرمال مترمکعب اخذ شد، قراردادهای لازم نیز منعقد گردید و خوراک موردنیاز تأمین ‌شد. همچنین برق موردنیاز پروژه احیا آهن اسفنجی ۳۰ مگاوات است که از طریق انعقاد قرارداد با برق منطقه‌ای غرب کشور برای دوران بهره‌برداری تأمین می‌شود. از سوی دیگر برای این پروژه سالانه ۲ میلیون مترمکعب آب نیاز است که مذاکرات و قراردادهای لازم با آب منطقه‌ای برای استفاده از پساب تصفیه‌خانه بیجار صورت گرفته که در این راستا کاهش مشکلات زیست‌محیطی از موفقیت‌های این پروژه محسوب می‌شود.\nوی ادامه داد: در خصوص پروژه قروه نیز به ۱۷۸ مگاوات برق در دوران بهره‌برداری نیاز است که در این راستا نیز قراردادهای لازم با برق منطقه‌ای صورت گرفته البته باید توجه داشت نیروگاه سمنان که متعلق به شرکت پویا انرژی و از زیرمجموعه‌های گروه سرمایه‌گذاری توسعه معادن و فلزات است از مزیت‌های مهم محسوب می‌شود که می‌تواند زمینه تأمین برق موردنیاز پروژه‌ها را فراهم آورد.\nاحمدی خاطرنشان کرد: خوراک کارخانه آهن اسفنجی، گندله است که از فاصله حداکثر ۴۰ تا ۵۰ کیلومتری ما تأمین می‌شود. عمده گندله در بیجار از منطقه یاسوکند تأمین می‌شود و با توجه به دو بانده بودن جاده این منطقه مسئله اساسی در مورد حمل‌ونقل وجود ندارد، همچنین مسیر راه‌آهن زنجان به بیجار هم در دست اقدام است. بخش دیگر گندله نیز باید از همدان بیاید که آن‌هم فاصله کمتر از ۱۰۰ کیلومتر است و در آینده جاده مواصلاتی دوبانده خواهد شد و در مورد مجوزها آن نیز از قبل با اداره راه و شهرسازی مکاتبات انجام‌شده است.\nمدیرعامل شرکت صنایع فولاد کردستان در خصوص ارسال محصولات گفت: محصول نهایی کارخانه فولادسازی به‌صورت ورق منتقل خواهد شد و با افتتاح راه‌آهن سرا سری تهران-همدان-سنندج که از فاصله ۴ کیلومتری کارخانه می‌گذرد، این امر به بهترین نحو میسر می‌گردد و یکی از مزیت‌های انتخاب محل کارخانه در قروه مبحث ریلی آن بود.\nاحمدی در خصوص بازارهای هدف این شرکت گفت: با تکمیل زنجیره فولاد در استان کردستان، محصول آهن اسفنجی بیجار خوراک کارخانه فولادسازی قروه خواهد بود و درنهایت محصول کارخانه فولادسازی که ورق‌های عاج دار یا ساده است پس از تأمین بازار داخلی، راهی بازارهای صادراتی خواهد شد.\n",
        "persian_date": "1402-09-06 20:20:00",
        "date": 1701116400000,
        "key": "ومعادن",
        "url": "https://www.bourse24.ir/news/280830/شرکت-صنایع-فولاد-کردستان-تکمیل‌کننده-زنجیره-فولاد-در-استان-کردستان"
    },
    {
        "text": " بورس24 : مدیرعامل شرکت صبا امید غرب خاورمیانه گفت: پیشرفت پروژه احداث مجتمع گندله‌سازی یک میلیون تنی صبا امید غرب خاورمیانه در بیجار کردستان در مجموع بالغ بر ۵۰ درصد شده که این رقم در بخش پیمانکار داخلی به ۶۴ درصد نیز رسیده است.\nمهدی زارع با اشاره به اینکه شرکت صبا امید غرب خاورمیانه در سال ۱۳۹۸ با سهامداری ۷۰ درصدی شرکت توسعه معدنی و صنعتی صبانور و ۳۰ درصدی شرکت تجلی توسعه معادن و فلزات و با هدف تاسیس یک مجتمع گندله‌سازی تاسیس شد، افزود: برای احداث این واحد گندله‌سازی، قرارداد با ترم EPS با تکنولوگ خارجی، شرکت CMEPC چین و قرارداد با ترم PC با پیمانکار داخلی، شرکت فولاد تکنیک منعقد شد.\nوی گفت: تنفیذ این قراردادها با شیوع کرونا در سطح جهان همزمان شد که در نتیجه رفت‌وآمدها محدود و ارتباطات به برگزاری جلسات ویدئوکنفرانسی محدود شد و این وضعیت باعث شد که پیشرفت پروژه با تاخیر مواجه شود و عملا اجرای پروژه از سال ۱۴۰۰ کلید خورد. در حال حاضر پیشرفت پروژه در مجموع مطلوب است و نخستین محموله از تجهیزات پروژه به میزان ۷۵۰ تن در چین ساخته، به سمت ایران حمل و وارد سایت شده است و محموله دوم تجهیزات نیز به میزان تقریبی ۳۷۰ تن در چین ساخته شده و آماده حمل به سمت ایران است.\nوی افزود: پروژه گندله‌سازی صبا امید غرب خاورمیانه در بخش فونداسیون بیش از ۹۵ درصد و در بخش سازه فلزی ۸۷ درصد پیشرفت فیزیکی دارد. همچنین تجهیزات موردنیاز برای تامین برق داخل کارخانه در حال خریداری و نصب است.\nمدیرعامل شرکت صبا امید غرب خاورمیانه با اشاره به اینکه اقدامات لازم برای تامین زیرساخت‌های پروژه گندله‌سازی صبا امید غرب خاورمیانه انجام شده است، توضیح داد: در بخش برق، ۹ کیلومتر خط برق ۲۰ کیلوولت دو مداره انجام و افتتاح شد و در حال احداث پست برق اختصاصی کارخانه برای تبدیل ۲۰ به ۶.۶ کیلوولت هستیم. در زمینه آب، براساس قرارداد امضا شده، مجوز استفاده از آب‌های زیر سطحی را داریم. ضمن اینکه برای تامین آب طرح توسعه براساس قرارداد امضا شده می‌توانیم از پساب حسن آباد یاسوکند به میزان ۱۵ لیتر بر ثانیه استفاده کنیم. در زمینه گاز هم پیمانکار مشخص و انشعاب خریداری شده و در حال احداث پست تقلیل فشار هستیم.\nزارع با بیان اینکه اگر مشکل خاصی وجود نداشته باشد، تامین مالی به موقع انجام شود و شرکت چینی هم به تعهدش عمل نماید پروژه یک سال دیگر به بهره‌برداری می‌رسد، خاطرنشان کرد: فناوری این پروژه کوره دوار یا آلیس چالمرز است و تامین مالی آن از منابع سهامداران انجام می‌شود که البته با مشکلاتی در زمینه تامین مالی مواجه شدیم و قصد داریم از سایر منابع نیز تامین مالی کنیم.\nبه گفته وی تاکنون حدود ۹۰۰ میلیارد تومان به صورت ارزی و ریالی در پروژه احداث مجتمع گندله‌سازی یک میلیون تنی صبا امید غرب خاورمیانه هزینه شده و پروژه تا اتمام آن به حدود ۲۱۰۰ میلیارد تومان دیگر هم نیاز دارد.\nوی درباره طرح توسعه این پروژه هم گفت: سناریوهای مختلفی مطرح است اما به این دلیل که باید در زنجیره هلدینگ توسعه معادن و فلزات حرکت کنیم و در صورتی که اکتشافات صبانور به نتایج مثبتی برسد و کارخانه کنسانتره احداث شود، نیاز به کارخانه گندله هم خواهد بود که در این شرایط ظرفیت واحد گندله‌سازی یک میلیون تنی صبا امید غرب خاورمیانه بین یک تا ۲.۵ میلیون تن قابل افزایش خواهد بود، یعنی پروژه احداث واحد گندله‌سازی یک میلیون تنی صبا امید غرب خاورمیانه به گونه‌ای طراحی شده که امکان افزایش ظرفیت آن به ۲ تا ۳.۵ میلیون تن نیز با زیرساخت‌های موجود وجود دارد.\nمدیرعامل شرکت صبا امید غرب خاورمیانه اشتغالزایی فاز اول این پروژه را به صورت مستقیم حدود ۲۰۰ نفر و به صورت غیرمستقیم بالغ بر ۵۰۰ نفر اعلام کرد و درباره اهمیت و نقش این پروژه در توسعه اقتصادی و صنعتی منطقه غرب کشور توضیح داد: در حال حاضر پروژه احداث گندله‌سازی یک میلیون تنی صبا امید غرب خاورمیانه، بزرگترین گندله‌سازی غرب کشور محسوب می‌شود. به دلیل نبودن زیرساخت‌های کافی، تاکنون توسعه صنعتی در استان‌های غربی کشور به ویژه در حوزه معادن و فلزات رخ نداده است اما در حال حاضر با اکتشافات انجام شده در منطقه و اثبات وجود ماده معدنی ، توسعه اقتصادی و صنعتی در منطقه درحال رقم خوردن است و با تعریف پروژه‌هایی از سوی هلدینگ ومعادن، قرار است سالانه ۱۰ میلیون تن سنگ آهن استخراج شود و همچنین سالانه ۵ میلیون تن کنسانتره سنگ آهن ، ۵ میلیون تن گندله آهن ، ۳.۲ میلیون تن آهن اسفنجی و ۲ میلیون تن فولاد و ورق فولادی تولید شوند که گندله‌سازی یک میلیون تنی صبا امید غرب خاورمیانه نیز بخشی از این زنجیره به شمار می آید. ضمن اینکه سرمایه‌گذاران دیگری نیز در حوزه های معدنی و صنعتی آهن و فولاد در منطقه غرب کشور مشغول به کار هستند.\n",
        "persian_date": "1402-09-04 16:06:00",
        "date": 1700928360000,
        "key": "ومعادن",
        "url": "https://www.bourse24.ir/news/280449/پیشرفت-بالغ-بر-۵۰-درصدی-پروژه-گندله‌سازی-صبا-امید-غرب-خاورمیانه---پیش‌بینی-بهره‌برداری-از-پروژه-تا-یک-سال-آینده"
    },
    {
        "text": " بورس24 : در سال ۹۸ قراردادی در قالب BOT (ساخت، بهره‌برداری و انتقال) بین شرکت همراه جاده، ریل، دریا (هیمکو) و سازمان بنادر و دریانوردی منعقد شد و به موجب این قرارداد، ۱۸۰ هکتار زمین در غرب بندر شهید رجایی به پروژه شرکت هیمکو اختصاص یافت. در مرحله اولِ این پروژه، ۶۷ هکتار از این زمین به شرکت تحویل داده شد و در گام اول، پروژه جهت تاسیس یک پایانه مکانیزه با ظرفیت جابه‌جایی سالانه ۱۰ میلیون تن مواد فله معدنی – کلید خورد. سرمایه‌گذاری در نظر گرفته شده برای این طرح چیزی حدود ۷ هزار میلیارد تومان است که بخشی از آن از در قالب افزایش سرمایه، از سوی سهامداران به پروژه تزریق شده است.\nبا توجه به نبود یک پایانه اختصاصی و مکانیزه در بخش معدن، بنادر منطقه بندر عباس در صادرات و واردات مواد فله معدنی همواره با مسائل متعددی روبه‌رو بوده است که از مهم‌ترین آن‌ها می‌توان به ایجاد آلودگی زیست‌محیطی، زمان طولانی تخلیه و بارگیری و همچنین اتلاف مقدار زیادی از مواد در حین جابه‌جایی به روش سنتی و غیرمکانیزه اشاره کرد که مجموعاً هزینه‌های قابل توجهی را روی دست تمامی ذینفعان باقی گذاشته است.\nهزینه دوبرابری حمل جاده‌ای نسبت به ریلی، باعث اقبال معدنکاران به حمل‌ونقل ریلی شده است، به طوری که طبق برآوردها حدود ۷۰ درصد حمل بار در بخش ریلی، مربوط به مواد فله معدنی است.\nمحسن نادری، مدیرعامل شرکت همراه (جاده، ریل، دریا) با اشاره به پیشرفت حدوداً ۱۱ درصدی پروژه و انجام عملیات خاکی و استقرار گروه‌های اجرایی در منطقه، بیان کرد: پیش‌بینی ما این است که طی پنج سال آینده احداث این پایانه، به پایان برسد؛ البته با ساخت هر بخشی از پایانه که به اتمام برسد، بهره‌برداری از آن آغاز می‌شود و لزومی به اتمام صددرصدی پروژه نیست و سرمایه‌پذیر در این خصوص قول همکاری داده است.\nوی افزود: در همین راستا، علاوه بر تکمیل پروژه، ساماندهی بخش‌های غیرمکانیزه و سنتی بندر و انتقال آن به بخش‌های مکانیزه همزمان در دستور کار ما قرار دارد.\nنادری ادامه داد: چشم‌انداز ما احداث پنج پست اسکله برای پهلوگیری کشتی‌هایی با ظرفیت ۱۵۰ هزار تن است. در گام اول پروژه، با توجه به لای روبی در دست اقدام ، کشتی‌های ۸۰ هزار تنی قابلیت بارگیری یا تخلیه خواهند داشت.\nمدیرعامل «هیمکو» تاکید کرد: نکته مثبتی که درخصوص این پروژه می‌توانم به آن اشاره کنم این است که برخلاف برخی پایانه‌های دیگر، مسیر زمین اختصاص‌یافته به پروژه بن‌بست نیست و امکان توسعه تا ۵۰ میلیون تن را نیز دارد؛ بنابراین چنانچه در آینده نیاز به پهلوگیری کشتی‌های عظیم‌تری باشد، این امکان وجود دارد که آن را توسعه دهیم؛ هرچند که فرم کف اراضی دریایی در خلیج فارس و عمق آب از عوامل محدودکننده است.\nوی افزود: مهندسین مشاور پروژه مطالعات مفصلی در خصوص شناخت دریا و زمین در این منطقه انجام داده‌اند. بیش از یک‌صد پلان جانمایی برای این پایانه طراحی شده تا محل احداث اسکله، مسیر ریلی، محل استقرار کشتی‌ها و همچنین ظرفیت‌های توسعه تا ۵۰ میلیون تن جابه‌جایی سالانه بار به دقت بررسی شود.\nنادری در پاسخ به این سوال که در حال حاضر تخلیه و بارگیری کشتی‌ها چند روز طول می‌کشد، بیان کرد: با توجه به انجام غیرمکانیزه این امر، یعنی تخلیه بارها به روش غیر مکانیزه و سپس بارگیری به همین شکل، حدود ۱۵ الی ۲۰ روز، بسته به میزان بار ارسالی، طول می‌کشد؛ در حالی که با راه‌اندازی پایانه مکانیزه، این مقدار به ۳ تا ۴ روز کاهش خواهد یافت.\nوی خاطرنشان کرد: عدم وجود پایانه مکانیزه و همچنین زمان طولانی تخلیه و بارگیری در کشتی ها، ترافیک شدیدی را در منطقه ایجاد کرده و باعث شده واگن‌ها همواره در این منطقه دچار رسوب و توقف‌های طولانی شوند؛ چرا که نبود پایانه اختصاصی باعث شده این روند تداخلاتی با صادرات و واردات بقیه مواد و محصولات نیز داشته باشد. هرچند که برخی شرکت‌های بزرگ معدنی اقداماتی در خصوص مکانیزاسیون تخلیه و بارگیری‌ها در محدوده‌های اجرائی خود انجام داده‌اند اما تاکنون اقدام وسیعی که نه تنها شرکت‌های سهامدار، بلکه همه شرکت‌های دیگر نیز بتوانند از خروجی آن استفاده کنند و در محیط بندرهای مهم کشور باشد، صورت نگرفته است.\nمدیرعامل شرکت همراه ادامه داد: درحالی‌که سیر یک واگن از کرمان به بندرعباس در حالت بهینه می‌تواند بین ۷ تا ۹ بار در ماه باشد، در حال حاضر ۲.۵ تا ۳ و در بهترین حالت ۴ بار در ماه است.\nوی همچنین درباره میزان اتلاف مواد فله معدنی در حین تخلیه و بارگیری به روش سنتی بیان کرد: بر اساس گزارشات و شواهد میدانی برآورد می‌شود در حدود ۳ تا ۱۰ درصد مواد در حین جابه‌جایی هدر می‌رود؛ چرا که وقتی در یک مرحله با روش غیر مکانیزه بار روی زمین تخلیه می شود و سپس با همان روش در کشتی بارگیری می شود، در این حین بخشی از بار روی زمین ریخته می‌شود که در مقادیر کلان، مقدار بسیار قابل توجهی است.\nنادری تاکید کرد: علاوه بر موضوع پرت مواد فله ، آلودگی زیست‌محیطی که ایجاد می‌شود برای افرادی که در آن مناطق مشغول به کار هستند و همچنین ساکنین اطراف منطقه و اکوسیستم دریایی در آن نواحی، آسیب‌های جدی به همراه دارد که با مکانیزه‌کردن این امر، بخش بسیار زیادی از این آلودگی‌ها برطرف می‌شود.\nمدیرعامل «هیمکو» اذعان داشت: باید توجه داشت که از ابتدای تاسیس این بندر، یعنی دهه ۶۰ تاکنون، بارگیری و تخلیه مواد فله معدنی با همین روش غیرمکانیزه انجام می‌شود و این امر باعث شده ما حتی نتوانیم از زیرساخت‌های ریلی موجود استفاده بهینه کنیم؛ چرا که از محل بارگیری تا بندرعباس قطارها سرعت معمول خود را دارند اما پس از رسیدن به بندرعباس متوسط سرعت حرکت قطارها حدود ۴.۵ کیلومتر در ساعت است و این به معنای آن است که ما توقف‌های بسیار طولانی را در این مناطق داریم و تا زمانی که وضعیت پایانه‌ها بهبود نیابد، توسعه زیرساخت‌های ریلی به تنهایی پاسخگو نخواهد بود..\nوی افزود: می‌توان گفت که منطقه بندرعباس و بلاخص بندر شهید رجایی قلب اقتصادی ایران است و کریدورهای ریلی و جاده‌ای به مثابه رگ‌های این قلب هستند. در شرایطی که بخش عظیمی از صادرات و واردات کشور از این منطقه صورت می‌گیرد، عدم توسعه آن یعنی عدم توسعه کافی در اقتصاد کشور و رسوب لجستیکی در قلب اقتصادی ایران.\nنادری تاکید کرد: در اقتصادی که قرار است معدن جای نفت را بگیرد، توسعه زیرساخت‌های معدنی باید اولویت ما باشد. با توجه به همسایگی ایران با کشورهای CIS و افغانستان، توسعه بخش حمل‌ونقل می‌تواند باعث شود بخشی از جابه‌جایی مواد معدنی از این کشورها، از طریق بنادر ما صورت بگیرد.\nمدیرعامل شرکت همراه بیان کرد: متاسفانه رتبه کشور ما در بخش شاخص‌های لجستیکی از عدد ۶۴ در سال ۲۰۱۸ به رتبه ۱۲۳ در سال ۲۰۲۳ کاهش پیدا کرده است؛ بنابراین ما باید تلاش کنیم ابتدا به رتبه قبلی برگردیم و سپس وضعیت را بهبود بدهیم. عدم توسعه بخش حمل‌ونقل همراستا با بخش صنعت و معدن کشور، همواره هزینه‌های زیادی را به فعالان این بخش تحمیل کرده است.\nوی ادامه داد: این پروژه می‌تواند نتایج بسیار مثبت اقتصادی و نقش قابل توجه در کاهش هزینه‌های حمل‌ونقل و به دنبال آن هزینه تمام‌شده فعالیت‌های معدنی داشته باشد؛ چرا که با وجود ممنوعیت‌های خام‌فروشی، ما به هرحال به صادرات حداقل سالانه ۱۰ میلیون تن مواد فله معدنی و همچنین واردات برخی مواد اولیه ضروری، نیاز داریم. از طرفی وجود پایانه‌های مکانیزه ریلی مواد فله معدنی در مجاورت دریا به همسایگانی که دارای مواد معدنی غنی هستند این اطمینان را می‌دهد که با ترانزیت مواد فله معدنی از مسیرهای ایرانی، علاوه بر استفاده از ظرفیت کارخانجات فرآوری در طول مسیر، از امکانات پایانه‌های مکانیزه ریلی هم به خوبی می‌توانند استفاده کنند و عملا کالای معدنی خود را در هر سطحی که تمایل داشته باشند به مشتریان خارجی خود فروخته و از طریق ایران ترانزیت کنند. همچنین با توجه به ابلاغ سیاست‌های کلی توسعه دریامحور توسط مقام معظم رهبری و استفاده از پتانسیل‌های موجود، این پروژه و تکثیر چنین پروژه‌هایی در این امر بسیار تاثیرگذار هستند.\nمحسن نادری، مدیرعامل شرکت همراه (جاده، ریل، دریا)، در پایان بیان کرد: لازم می‌دانم که از زحمات مجدانه و دلسوزانه استاندار محترم هرمزگان و مسئولین اداره کل استان هرمزگان و خصوصاً بندر شهید رجایی و همچین متولیان امر در شرکت راه آهن جمهوری اسلامی ایران، تشکر کنم؛ چرا که ضرورت احداث این پایانه و مشکلات موجود را به خوبی درک کرده و تمامی همکاری‌های لازم را با ما داشته‌اند و این امر سبب شده تا این پروژه، با وجود طرح‌های توسعه‌ای متعدد در این بندر، به عنوان یکی از پروژه‌های اصلی استان هرمزگان مطرح شده و امور آن با جدیت پیگیری شود.\nلازم به ذکر است این پروژه با محوریت شرکت سرمایه‌گذاری توسعه معادن و فلزات (ومعادن) و همچنین مشارکت سایر شرکت‌های بزرگ معدنی ایران همچون تجلی توسعه معادن و فلزات، شرکت‌های معدنی و صنعتی گلگهر، چادرملو و گهرزمین و شرکت سرمایه‌گذاری امید در حال انجام است.\n",
        "persian_date": "1402-09-01 17:40:00",
        "date": 1700674800000,
        "key": "ومعادن",
        "url": "https://www.bourse24.ir/news/280349/در-گفتگو-با-مدیرعامل-«هیمکو»-مطرح-شد:-اقتصاد-معدن،-چالش-حمل‌ونقل-مواد-معدنی-و-توسعه-دریامحور"
    },
    {
        "text": " بورس24 : شرکت کاتالیست ایرانیان به عنوان یک شرکت دانش‌بنیان از شرکت‌های تابعه هلدینگ سرمایه‌گذاری توسعه معادن و فلزات در زمینه تحقیق و تولید کاتالیست و بومی‌سازی دانش تولید کاتالیست به منظور مقابله با تحریم‌های ظالمانه و تامین نیاز داخلی این محصول و جلوگیری از خروج ارز از کشور، مشغول فعالیت است.\nمدیرعامل شرکت گسترش کاتالیست ایرانیان درباره تاریخچه این شرکت گفت: شرکت کاتالیست ایرانیان در سال ۱۳۹۰ برای تولید کاتالیست‌های مورد نیاز صنعت پتروشیمی، فولاد، صنایع پالایشی و نفتی تشکیل شد که در آن مقطع زمانی با تحریم‌های ظالمانه در کشور مواجه بودیم.\nمحمدحسین مولوی‌زاده افزود: محصولات کاتالیستی جز محصولات سرامیکی و دیرگدازی و مورد نیاز برای صنایع فولاد، پتروشیمی و پالایشی و کاملا وارداتی بودند که با حمایت دولت و با همت بخش خصوصی و شرکت‌های دانش‌بنیان از جمله شرکت‌ گسترش کاتالیست ایرانیان، فرآیند بومی‌سازی و تولید دانش فنی این محصولات در کشور آغاز شد.\nوی عنوان کرد: در دنیا در صنایع نام برده شده حدود ۱۵۰ تیپ کاتالیست مصرف می‌شود که از این ۱۵۰ تیپ، حدود ۱۰۰ تیپ آن در ایران مورد استفاده است و حدود ۳۰ تیپ از آن در کشور تا به امروز بومی‌سازی شده است. شرکت گسترش کاتالیست ایرانیان در سبد خود دانش فنی بخشی از کاتالیست‌ها را بومی‌سازی کرده است.\nمولوی‌زاده با اشاره به برنامه این شرکت طی ۵ سال آینده گفت: برنامه داریم تا ۱۰۰ کاتالیستی که مورد نیاز برای کشور است و هنوز دانش فنی آن بومی‌سازی نشده است در صنعت پتروشیمی بومی‌سازی کرده و کشور را از واردات این محصولات، بی‌نیاز کنیم. همچنین برای سند ۱۰ ساله شرکت برنامه‌ریزی کردیم که کاتالیست‌هایی که در کشور فعلا کارایی ندارد و در بازارهای جهانی مورد استفاده هستند، با هدف ایجاد بازار صادراتی و ارزآوری و از سوی دیگر به جهت این‌که دانش و تکنولوژی تولید این محصولات در آینده در ایران استفاده خواهد شد، تولید کنیم. بر این اساس یک قدم از تولید این محصولات پیش‌تر رفته و در آینده فرآیند تجاری‌سازی برای صادرات را انجام می‌دهیم تا خط تولید آن در کشور نیز به وجود آید.\nمدیرعامل شرکت گسترش کاتالیست ایرانیان با اشاره به گردش مالی صنعت کاتالیست، عنوان کرد: در سال ۲۰۲۲، حدود ۳۸ میلیارد دلار گردش مالی صنعت کاتالیست در دنیا بوده است که سهم سبد کاتالیستی ایران ۷۰۰ میلیون دلار بوده است که بیشتر هم در صنعت پتروشیمی استفاده می‌شده است. سهم ایران در صنعت کاتالیست دنیا بسیارمحدود است، بنابراین ما باید به این سمت و سو حرکت کنیم که دانش فنی این بخش را با استفاده از جوانان و نخبگان کشورمان تولید و بومی‌سازی کنیم؛ تا بجز رفع نیاز کشور به واردات و جلوگیری از خروج ارز بتوانیم وارد بازارهای صادراتی شده و جایگاه خوبی در عرصه‌های بین‌الملل داشته باشیم.\nمولوی‌زاده درباره حمایت‌های شرکت سرمایه‌گذاری توسعه معادن و فلزات از این شرکت دانش‌بنیان گفت: در طی سه سال گذشته با حمایت‌های هلدینگ “ومعادن” افزایش سرمایه شرکت ۱۰ برابر بیشتر شده است و به واسطه این سرمایه‌گذاری ما توانستیم اشتغال‌زایی حدود ۵۰۰ درصدی را در مجموعه اضافه کنیم و طی دو سال آینده همین حجم به اشتغال‌زایی ما اضافه می‌شود. در بخش تولید هم حدود ۶۰۰ درصد نسبت به سه سال گذشته افزایش تولید داشتیم که طی دو سال آینده تولید ما در سند چشم‌انداز کشور دو برابر خواهد شد.\nوی در پایان بیان کرد: چند شرکت دانش‌بنیان کاتالیستی دیگر هم در کشور در جهت بومی‌سازی و تامین نیاز داخل در صنعت فولاد و پتروشیمی مشغول فعالیت هستند. شرکت گسترش کاتالیست ایرانیان هم با یک روند افزایشی در حال فعالیت است. هدف ما تنها سهم از بازارهای داخلی نیست بلکه به دنبال سهم بازارهای بین‌المللی و صادراتی هستیم و در این مسیر در کنار سایر شرکت‌های دانش‌بنیان که همکاران ما هستند و به کشور خدمت می‌کنند، حرکت می‌کنیم.\n",
        "persian_date": "1402-08-30 15:36:00",
        "date": 1700580960000,
        "key": "ومعادن",
        "url": "https://www.bourse24.ir/news/280224/گردش-مالی-۳۸-میلیارد-دلاری-صنعت-کاتالیست-در-دنیا--برنامه‌ریزی-برای-بومی-سازی-یکصد-کاتالیست-موردنیاز-کشور"
    },
    {
        "text": " بورس24 : در سال‌های اخیر، شرکت کارخانجات تولیدی شهید قندی یزد با نماد بورسی «بکام» با تحولات و چالش‌های متعددی همراه بوده است؛ از رویکرد جدید مجموعه به ارتقاء تکنولوژی و تولید فیبرنوری گرفته تا زمزمه‌های جابجایی محل کارخانه و فروش زمین‌های آن در منطقه صفائیه شهر یزد و …\nدر ادامه، گفتگوی صورت‌گرفته با  معاون برنامه‌ریزی، بودجه و نظارت بر امور شرکت‌های گروه سرمایه‌گذاری توسعه معادن و فلزات را در مورد وضعیت فعلی شرکت شهید قندی می‌خوانید:\nروند کار خوب است اما انتظارات بیشتر است\nمحمدحسین قائمی‌راد روند کار در شرکت تولیدی کارخانجات شهید قندی یزد را خوب ارزیابی کرد و گفت: روند کار شرکت با توجه به تیم مدیریتی پاک‌دست در شرایط خوبی بسر می‌برد. بازده این شرکت بر اساس روند خوب است، اما بر اساس سرمایه شرکت، قابلیت‌های موجود در مجموعه و ظرفیت‌هایی که در صنعت وجود دارد، معتقدم باید تلاش‌های بیشتری انجام شود و انتظارات زیادی از این مجموعه داریم.\nپیش‌بینی سود ۲۰۰ میلیاردی تا پایان سال\nمعاون هلدینگ سرمایه‌گذاری توسعه معادن و فلزات با تاکید بر اینکه شرکت کارخانجات تولیدی شهید قندی یزد با وصول بیش از ۶۰ درصد مطالبات خود نشان داد در این زمینه خوب عمل کرده، افزود: این شرکت در حال خروج از انحصار مخابرات است، همچنین از نظر بودجه سالانه ۳۳ درصد عقب است با این‌حال پیش‌بینی می‌کنم تا پایان سال‌جاری ۲۰۰ میلیارد تومان سود محقق کند. وی تصریح‌کرد: در صورتی‌که شرکت شهید قندی اقدام به خرید تجهیزات و ماشین آلات جدید نماید، شرایط بهتر خواهد شد و ما در این زمینه همچون گذشته آماده حمایت مالی و پشتیبانی لازم هستیم.\nلزوم اجرای طرح‌های نوسازی و توسعه ای\nاین مسئول شرکت سرمایه‌گذاری توسعه معادن و فلزات درخصوص صنعت کابل‌سازی و میزان فروش محصولات شرکت شهید قندی گفت: این شرکت باید علاوه بر نوسازی خطوط تولید و ایجاد سرمایه در گردش، در دیگر کشورها سرمایه‌گذاری کند و بازارهای بیشتری در اختیار بگیرد تا اعتبار پیشین خود را هر چه سریعتر به‌دست آورد. وی افزود: در زمینه سرمایه‌گذاری، درحال‌حاضر مسئولان شرکت شهید قندی در حال مذاکره با کشور عراق و افغانستان برای طرح‌های توسعه‌ای و بهسازی دراین دو کشور هستند.\nموضوع زمین ‌های صفائیه\nقائمی‌راد در پاسخ به این سوال که چه راهکار پیشنهادی برای تعیین تکلیف زمین‌های صفائیه شرکت شهید قندی در دست دارید گفت: موضوع انتقال کارخانه، به‌دلیل آسیب احتمالی به دستگاه‌ها و تجهیزات شرکت، موجب اتلاف سرمایه می‌شود، با توجه به اینکه براساس مستندات رسمی، فعالیت‌های این شرکت هیچ‌گونه آلایندگی ایجاد نمی‌کند، بنابراین امکان ادامه فعالیت‌ شرکت شهید قندی و شرکت‌های زیر مجموعه آن در محل فعلی و در محدوده شهری هیچ مشکل زیست‌محیطی ندارد. معاون برنامه ریزی، بودجه و نظارت بر امور شرکت‌های گروه سرمایه گذاری توسعه معادن و فلزات با تاکید بر اینکه از مجموع ۸۶ هکتار زمین کارخانه، ۲۰ هکتار آن محدوده عملیاتی و ۶ هکتار آن برای طرح‌های توسعه آتی شرکت، کفایت می‌کند، تصریح کرد: ما به‌عنوان هلدینگ توسعه معادن پیشنهاد می‌دهیم شرکت از جابجایی کارخانه منصرف شود و با فروش هر چه سریعتر ۶۰ هکتار زمین ارزنده خود، با اجرای طرح‌های نوسازی و توسعه‌ای پیشرفت قابل توجهی را برای مجموعه رقم زند. وی همچنین تاکید کرد: در هر شرایط و زمانی که این زمین‌ها به‌فروش برسد، منابع حاصل از آن به‌طور حتم در استان یزد سرمایه‌گذاری خواهدشد. دکتر قائمی‌راد افزود: درهرصورت تصمیم‌گیری در این‌باره صرفاً به‌عهده هلدینگ نیست، به‌همین‌دلیل قرار است کمیته‌ای تخصصی جابجایی شرکت را بررسی نماید و پس از اعلام نظر کارشناسی این کمیته، با استانداری و شهرداری یزد و دیگر مسئولان ذیربط وارد مذاکره شویم تا تصمیم نهایی دراین باره اتخاذ شود.\nگزارش‌ها عالی، قیمت سهم پائین!\nقائمی‌راد در پاسخ به این سوال که چرا قیمت نماد بکام متناسب با گزارش های کدال این شرکت نیست، پاسخ داد: قیمت نماد بکام روی تابلو از اهمیت زیادی برخوردار است اما برخی مسائل سیاسی و رفتاری بر نمادهای بورسی ایران تاثیر می‌گذارد، با این‌حال هدف ما بالا رفتن قیمت سهم نیست، بلکه به‌دنبال بالا بردن NAV سهم و بالا بردن ارزش ذاتی این سهم هستیم چرا که اگر خلق ارزش ایجاد نشود، در نهایت سهامدار خرد متضرر خواهد شد.\nسخنی با سهامداران\nقائمی راد در پایان خطاب به سهامداران شرکت شهید قندی یزد گفت: این تصمیم با خود سهامدار است که سراغ صندوق‌های با درآمد ثابت برود یا در بورسِ ایران با تمام ریسک‌های آن سرمایه‌گذاری کند، اما اگر کسی وارد بورس شد باید ریسک و کلیه شرایط حاکم را بپذیرد. این مسئول ارشد شرکت سرمایه‌گذاری توسعه معادن و فلزات تاکید کرد: بکام سهم ارزنده و خوبی است، از نظر NAV  بسیار بالاتر از قیمت کنونی آن است و در آینده روند این سهم مثبت و رو به رشد خواهد بود. وی همچنین تصریح کرد: ما در جایگاه هلدینگ، جلوی هزینه‌های غیرضروری را گرفته و نظارت خوبی بر شرکت داریم و به سهامداران بکام نوید می‌دهم با صبوری به نتیجه مطلوب خواهند رسید.\n",
        "persian_date": "1402-08-29 18:05:00",
        "date": 1700503500000,
        "key": "ومعادن",
        "url": "https://www.bourse24.ir/news/280172/معاون-هلدینگ-«ومعادن»-مطرح-کرد:-سود-خالص-شرکت-شهید-قندی؛-۴۳-درصد-بالاتر-از-سود-مصوب"
    },
    {
        "text": " بورس24 : کیارش مهرانی، معاون مالی و اقتصادی شرکت سرمایه‌گذاری توسعه معادن و فلزات در گفت و گویی با بورس24 از مهمترین برنامه های این شرکت سخن گفت.\n*آینده معادن و کامودیتی ها را با توجه به روند قیمت های جهانی چگونه ارزیابی می‌کنید ؟\nسال گذشته رکودی را در اقتصاد جهانی داشته‌ایم که موجب افزایش نرخ‌های بهره شد. از طرفی شوک‌ ناشی از جنگ اوکراین و روسیه زنجیره تامین را دچار هیجانات کرد.\nدر خصوص جنگ اخیر ، تجربه تاریخی نشان می دهد که تغییرات خیلی زیادی روی کامودیتی و قیمت نفت پیش‌بینی نمی شود ، قیمت نفت حدود ۸۷ دلار است و حدود ۵ دلار قیمت سنگ آهن را تحت تأثیر قرار داده است.\nدر ‌کشور حدود ۲۳ میلیون تن فولاد مصرف می‌شود و مازاد فولاد طبق قوانین و قواعد تجاری صادرات می‌گردد.‌ باتوجه به شرایط کشور ، امسال فروش سنگ آهن و گندله مناسب بوده است. یعنی از بحران خاصی امسال برخوردار نبوده است. گرچه سال گذشته تا حدودی فروش گندله آزار دهنده بود، ولی در سال جاری شرایطی بهتری داشتیم.\n*یکی از شرکت های بزرگ «ومعادن» که ماهیت متفاوتی نسبت به سایر شرکت های تولیدی دارد، تجلی است. برنامه شما به عنوان سهامدار عمده برای این شرکت چیست؟\nباتوجه مختصاتی که برای پروژه های شرکت تجلی تعریف شده ، برنامه افزایش سرمایه برای این شرکت در دستور کار داریم.\n تجلی در پروژه‌های متنوعی از جمله با شرکت فولاد مبارکه مانند پروژه ورق الکتریکی مشارکت دارد، انتظار می رود که شرکت تجلی در پروژه فولاد سرمد ابرکوه ، حداقل ۲۵۰۰ میلیارد سرمایه گذاری اضافه کند و با راه‌اندازی سرمایه گذاری‌های جبرانی که در فولاد سرمد شده است انتظار داریم که تجلی آینده مناسبی را داشته باشد.\n محاسباتی که برای NAV مجموعه تجلی انجام شده ، نشان می‌دهد که نسبت به قیمت شکاف معنا داری از زمان عرضه اولیه شرکت وجود دارد. البته در مورد برآورد خالص ارزش دارایی‌های این شرکت به دلیل ماهیت سهامی عام پروژه بودن آن نمی‌توانیم مانند سایر شرکت‌های سرمایه گذاری قیمت‌گذاری دقیقی داشته باشیم. به عنوان سهامدار عمده از سهام تجلی همواره حمایت می‌کنیم، امیدواریم که بازدهی بالاتر از سود بانکی برای سهامداران تجلی محقق شود. این شرکت حتی در شرایطی که بازار حالت رکودی و منفی داشته ، نوسان زیادی نداشته سهامدار عمده همواره تجلی را به عنوان یک شرکت سهام عام پروژه با یک سود قابل انتظار حمایت کرده است.\n*با توجه خالص ارزش دارایی های شرکت، ارزش جایگزینی این هلدینگ چقدر است؟\nاگر امروز شرکتی مانند معادن و فلزات ایجاد شود حدود ۵ میلیارد دلار سرمایه گذاری لازم دارد.\nطبق برنامه استراتژیک شرکت، امیدواریم به سود ۱.۱ میلیارد دلاری برسیم و استراتژی پرتفوی براساس سبد پروژه‌های هلدینگ طراحی شده است ، به طور کلی مشکلی برای تامین منابع پروژه‌هایی که پیش بینی شده است نداریم. امسال حدودا ۱۵ هزار میلیارد تومان منابع برای پروژه‌های در دست نیاز داریم که اگر شرایط ارزی و شرایط حاکم بر اقتصاد اجازه بدهد ما این منابع را می‌توانیم در اختیار پروژه‌ها قرار دهیم.\n*افزایش سرمایه «ومعادن» از محل سود انباشته در حال حاضر در چه مرحله ای است و چه زمانی اجرایی می شود؟\nمصوبه هیات مدیره در خصوص افزایش سرمایه را در سامانه کدال اطلاع‌رسانی کرده‌ایم، پس از اظهار نظر بازرس قانونی و تایید سازمان بورس مجمع فوق‌العاده برگزار خواهد شد. این افزایش سرمایه به طور کامل از محل سود انباشته ، از ۱۹ هزار و ۲۵۰ میلیارد به ۳۰ هزار میلیارد خواهد بود.\n*افزایش سرمایه شرکت به چه منظوری انجام خواهد شد؟\nپروژه‌هایی مانند پروژه آرتاویل اردبیل، مانند پروژه فولاد کردستان، پروژه فولادسازی اقلید، را در مجموعه معادن و فلزات تعریف کرده‌ایم که بخش عمده‌ای از این افزایش سرمایه بابت جبران مخارج گذشته‌ این پروژه ها است. از طرفی در نیروگاه سمنان (زیر مجموعه شرکت پویا انرژی) سرمایه‌گذاری حدود ۲۵۰۰ میلیاردی داشته ایم که این افزایش سرمایه برای تامین مخارج این نیروگاه نیز خواهد بود.\nاز طرفی شرکت های چادرملو و گل‌گهر سال گذشته افزایش سرمایه داشته‌اند و بخش کوچکی هم برای اصلاح ساختار مالی شرکت اصلی در نظر گرفته ایم.به هر حال منابع « ومعادن» به عنوان هلدینگ در شرکت‌های زیر مجموعه صرف می شود و نیاز به افزایش سرمایه برای شرکت امری طبیعی است.\n",
        "persian_date": "1402-08-29 13:51:00",
        "date": 1700488260000,
        "key": "ومعادن",
        "url": "https://www.bourse24.ir/news/280155/برنامه-«ومعادن»-برای-رسیدن-به-سود-1.1-میلیارد-دلاری"
    },
    {
        "text": " بورس24 : مدیرعامل شرکت دانش بنیان کاوشگران صنایع معدنی راشا معتقد است: امروز مشکل جدی دانش بنیان ها در صنایع معدنی، ضعف تسهیلات و حمایت‌ها برای توسعه فناوری و بومی‌سازی تکنولوژی به ویژه برای فعالیت‌هایی است که ریسک بالایی دارند و زمان‌بر هستند.\nمقداد ملکی توضیح داد: واقعیت این است که در شرایط فعلی شرکت‌هایی که برای توسعه فناوری و کارهای عمیق پژوهشی ویژه برای شرکت های بزرگ معدن و صنایع معدنی انجام می دهند، بسیار محدود و ناکافی است.\nشرکت کاوشگران صنایع معدنی راشا با محوریت شرکت سرمایه گذاری توسعه معادن و فلزات و مشارکت شماری از بزرگترین شرکت های معدنی و فولادی در شهریور ماه ۱۳۹۸ راه‌اندازی شد.\nملکی افزود: پروژه های پژوهشی و توسعه فناوری مرتبط با صنایع معدنی مسیر طولانی چندساله و هزینه های سنگین تا چند ده میلیارد تومان را دارند و صندوق‌های ایجاد شده در این زمینه، قادر به پاسخگویی متناسب نیستند.\nوی خاطر نشان ساخت: توسعه صنعت فولاد کشور ، تامین خوراک این صنایع را مورد توجه جدی قرار داده که بهره گیری از فناوری به منظور استفاده از آهن با عیار پایین ، یک نیاز جدی است.\nموضوع سنگ آهن با عیار کم یا هماتیت‌های خاص در شرایطی که منابع سنگ آهن مگنتیت در کشور کم شده و در عین حال معادن هماتیت زیادی وجود دارد، نیازمند راهکار اجرایی است.\nبه گفته ملکی ، جوان های متخصص کشور در مرحله آزمایشگاهی، به چگونگی بهره گیری از هماتیت ها دست یافته اند ، اما برای عملیاتی و اجرایی سازی این مهم که ریسک زیادی دارد و هزینه ای بالغ بر ۵۰ تا ۱۰۰ میلیارد تومان خواهد داشت، به کمک و حمایت نیاز است.\nملکی یاداور شد: شکل گیری صندوق‌های پژوهش و فناوری یک گام موثر برای حمایت از دانش بنیان‌ها محسوب می شود، اما صنایع معدنی بزرگ و نیازهای پژوهشی و فناوری این بخش باید با نگرش متفاوتی توسط صندوق پژوهش و فناوری مورد توجه قرار گیرند.\nوی گفت: بنابر اطلاعات موجود، خروجی صندوق پژوهش و فناوری بیشتر صدور ضمانت نامه های بانکی است ، در حالی که هدف از شکل گیری این صندوق ، سرفصل دیگری است و باید به آن توجه شود.\nملکی در بخش دیگر این گفت وگو یاداور شد، سازمان ایمیدرو به عنوان سازمان بالادستی صنایع معدنی محسوب می شود و نسبت به شکل گیری تشکیلات ایمینو، یونیدرو و مرکز هوشمندی و… مبادرت ورزیده، اما انتظار می رود ، نسبت به روند فعالیت این زیر‌مجموعه‌ها اهتمام بیشتری داشته باشد و موجب شتاب بخشیدن بیشتر و حرکت رو به جلوی آنها شود.\nملکی خواستار آن شد که سازمان ایمیدرو نسبت به معرفی شرکت های دانش بنیان و فناور نظیر کاوشگران صنایع معدنی راشا به تمامی صنایع معدنی کشور جهت استفاده از دستاوردهای آنان، اقدام نماید و در واقع حمایت معنوی از شرکت های دانش بنیان را اجرایی سازد.\nمدیرعامل شرکت دانش بنیان کاوشگران صنایع معدنی راشا در بخش پایانی این گفت و گو خواستار پیاده‌سازی قانون ترک تشریفات در مناقصه‌ها برای دانش‌بنیان‌ها شد و افزود، انتظار می‌رود این موضوع مورد پذیرش نهادهای نظارتی واقع شود تا بدین ترتیب بروکراسی حذف شود و شرکت‌های فناور بتوانند به راحتی به صنایع بزرگ کشور خدمت‌رسانی کنند.\nیادآور می‌شود شرکت سرمایه‌گذاری توسعه معادن و فلزات به همراه چند شرکت سرمایه‌پذیر خود از جمله گل گهر، گهرزمین، ارفع، خراسان، چادر ملو و صبانور با توجه به مشکلات موجود در معدن و صنایع معدنی و پتانسیل نخبگان و شرکت‌های دانش‌بنیان برای برقراری ارتباط مؤثر بین این دو حوزه، تصمیم به تاسیس شرکت دانش بنیان کاوشگران صنایع معدنی راشا گرفتند.\nشرکت دانش بنیان کاوشگران صنایع معدنی راشا در چارچوب حمایت، بکارگیری و تجاری‌سازی دستاوردهای پژوهشی،صنعتی و ایده‌های فناورانه گام برمی دارد و توانمندترین حلقه ارتباط موثر بین پژوهش،فناوری و صنعت محسوب می شود.\n",
        "persian_date": "1402-08-28 16:44:00",
        "date": 1700412240000,
        "key": "ومعادن",
        "url": "https://www.bourse24.ir/news/280104/مدیرعامل-شرکت-دانش-بنیان-راشا-مطرح-کرد:-مشکل-جدی،-ضعف-تسهیلات-و-حمایت‌ها-برای-توسعه-فناوری-صنایع-معدنی-است"
    },
    {
        "text": " بورس24 : حسین ابراهیمی‌نسب، مدیرعامل شرکت توسعه معادن و صنایع مس جانجا در تشریح فعالیت محدوده معدنی مس جانجا در استان سیستان و بلوچستان گفت: معدن مس جانجا به وسعت اکتشافی ۹۰ کیلومتر مربعی در اختیار شرکت تهیه و تولید مواد معدنی ایران قرار دارد که بخشی از آن طی مزایده‌ای در سال ۱۴۰۰، به کنسرسیومی با محوریت شرکت سرمایه‌گذاری توسعه معادن و فلزات و متشکل از شرکت‌های معدنی و صنعتی گل‌گهر، گهرزمین، معدنی و صنعتی چادرملو، صنایع و معادن غدیر و تجلی توسعه معادن و فلزات واگذار و بهره‌برداری از معدن و احداث کارخانه ۱۳۰ هزار تنی کنسانتره آن در دستور کار این کنسرسیوم قرار گرفت.\nوی در ادامه افزود: شرکت توسعه معادن و صنایع مس جانجا در ابتدای سال ۱۴۰۱ با ابلاغ قرارداد احداث و فعالیت خود را با جذب نیروهای متخصص جهت ساخت کارخانه و زیرساخت آغاز کرده است. گفتنی است مدیر طرح و مشاوران معدن، کارخانه، تغلیظ، لیچینگ و… از بهترین مشاوران حال حاضر انتخاب شده و تهیه نقشه‌های توپوگرافی منطقه نیز تهیه شده است.\nابراهیمی‌نسب با اشاره به وسعت محدوده گفت: منطقه‌ای به وسعت ۸ کیلومتر مربع در اختیار مس جانجا است که با درنظر گرفتن مساحتی برای احداث ملزومات تولید از قبیل زیرساخت دامپ باطله، کارخانه، تاسیسات و…، توپوگرافی پهپادی محدوده ۱۹۵ کیلومتر مربع با دقت بالا به مدت دو ماه با تراکم نقاط بالا برداشت شده و با ساخت مدل سه‌بعدی توپوگرافی، جانمایی سایت و قرارداد حفاری استریل انجام شده.\nبه گفته وی، یکی از مشکلات معادن در حال کار، نبود حفاری استریل در معادن است که به این واسطه، ممکن است بخشی از ماده معدنی در محدوده سایت و تاسیسات کارخانه واقع شده باشد که موجب از دست رفتن آن می‌شود و یا با شرکت‌ها با پرداخت هزینه گزافی ناچار به دامپ مجدد باطله برای برداشت ماده‌معدنی مذکور می‌شوند اما در محدوده مس جانجا برای اولین‌بار در کشور در وسعت ۱۳ هزار و ۵۰۰ متر حفاری استریل انجام شده است.\nگفتنی است، پس از انجام مرحله ژئوفیزیک، مشاور معدن با بررسی آزمایش‌های از پیش انجام شده در ۸۷ هزار متر حفاری اکتشافی، موارد باقی مانده را انجام و مدل بلوکی به‌روزرسانی و بر اساس آن مدل اقتصادی و طرح اقتصادی معدن مشخص شده است.\nبر اساس آخرین اطلاعات مشاور ذخیره معدن بالغ‌بر یک میلیارد تن با عیار حد ۰.۲ درصد ذخیره زمین‌شناسی گزارش شده است که از این میزان، بالغ‌بر ۳۰۰ میلیون تن آن ماینبل (ذخیره قطعی قابل استخراج برای معدنکاری) با عیار ۰.۲۶درصد است.\nاو با اشاره به ساخت کارخانه با تولید ۱۳۰ هزار تن کنسانتره در سال با عیار ۲۶ درصد و با ظرفیت خوراک ورودی ۱۶ میلیون تن، افزود: ساخت کارخانه در یک فاز با سرمایه‌گذاری ۴۰۰ میلیون یورو به مدت زمان پنج سال از ابتدای پروژه، پیش‌بینی شده است که طبق برنامه، ابتدای سال ۱۴۰۶ به بهره‌برداری خواهد رسید و از این رهگذر میزان اشتغالزایی کارخانه و معدن بیش از هزار نفر به صورت مستقیم خواهند بود.\nبه گفته ابراهیمی‌نسب، با انجام عملیات مهندسی معدن از قبیل اکتشاف و برنامه‌ریزی استخراج، برنامه‌های بلندمدت میان‌مدت و کوتاه‌مدت معدن مشخص شده و با انتخاب پیمانکار از طریق مناقصه تاکنون بیش از یک میلیون تن باطله‌برداری از معدن انجام شده است.\nمدیرعامل مس جانجا افزود: پیش‌بینی می‌گردد تا سه سال آینده، عملیات بیست میلیون تن باطله‌برداری صورت گرفته و معدن آماده تامین خوراک کارخانه خواهد بود.\nوی تامین ماشین‌آلات معدنی را از جمله مشکلات معادن برشمرد و با اشاره به تصمیم‌گیری‌های رو به جلویی که در خصوص واردات ماشین‌آلات معدنی در دو سال گذشته گرفته شده، ابراز امیدواری کرد که در آینده نزدیک، معادن کشور از مزیت استفاده از ماشین‌آلات به روز دنیا بهره‌مند گردند.\nاو با بیان این‌که مس جانجا از معادن بزرگ پورفیری کشور با ذخیره بالا و عیار نسبتا پایین است که مستلزم هزینه بیشتر و تکنولوژی پیشرفته‌تری برای پرعیارسازی آن است، افزود: تاکنون کارخانه‌ای برای فرآوری این حد از عیار احداث نشده و سایر معادن مس کشور با عیار کمینه ۰.۳۵ درصد مشغول به کار هستند اما امید است با راه‌اندازی کارخانه مس جانجا، مسیر فرآوری سایر ذخایر با عیار پایین در کشور که رها شده و یا دپو شده‌اند، نیز هموار گردد.\nگفتنی است، معادن با عیار بالا در دنیا رو به اتمام است و فرآوی معادن با عیار پایین در دنیا در حال حاضر صورت می‌گیرد اما در ایران موضوع نسبتا جدیدی است که پیش‌بینی می‌شود با راه‌اندازی معدن مس جانجا، سایر معادن کشور نیز وارد مدار گردند.\nابراهیمی‌نسب با اشاره به قابل فروش بودن کنسانتره مس، ارزش ۱۳۰ هزار تن کنسانتره تولیدی کارخانه را ۳۰۰ میلیون یورو تخمین زد و خاطرنشان کرد که در پی بازدید وزیر صمت از این محدوده و برنامه‌های شرکت، تکمیل زنجیره مس در محدوده مس جانجا در این معدن در دستور کار شرکت قرار دارد؛ در این راستا، با توجه به وجود ۳۰ میلیون تن خاک اکسیدی با عیار ۰.۲۲ درصد در محدوده مس جانجا با همکاری ایمیدرو و شرکت تهیه و تولید موادمعدنی ایران، عملیات مهندسی پروژه لیچینگ در گام نخست صورت خواهد گرفت و ظرف مدت ۲۰ ماه کارخانه تولید کاتد با ظرفیت سه هزار تن در سال احداث خواهد شد.\nوی درخصوص احداث کارخانه نیز افزود: مشاور احداث کارخانه انتخاب و فعالیت خود را آغاز کرده و در حال حاضر ارزیابی پیمانکار در دستور کار شرکت قرار دارد که تا پایان سال پیمانکار احداث کارخانه انتخاب و در سایت مستقر خواهد شد.\nوی درخصوص برنامه‌ شرکت برای تامین سالانه ۱۰ میلیون مترمکعب آب کارخانه تغلیظ افزود: علاوه بر درنظر داشتن روش مرسوم احداث سد باطله، استفاده از روش‌های فیلترپرس باطله که یکی از روش‌های روز دنیا محسوب می‌گردد و تاکنون با ظرفیت مدنظر مس جانجا در کشور اجرا نشده، توسط متخصصان این شرکت در دست بررسی است.\nمدیرعامل مس جانجا، راه‌های دسترسی و جاده منتهی به معدن را مناسب دانست و در ادامه افزود: براساس برآوردهای صورت گرفته، این مجموعه نیازمند ۹۰ مگاوات برق است که مقدمات تامین آن از شبکه سراسری آن از سال گذشته از سوی مشاور آغاز و پیمانکار احداث پست و خط انتقال برق نیز در آینده نزدیک مستقر خواهد شد؛ ضمن آنکه پروژه آب‌شیرین‌سازی انجام و برای تامین آب موردنیاز، گزینه‌های انتقال آب از دریای عمان، تامین آب از طریق چاه‌های ژرف، تصفیه پساب شهرستان و… در دست بررسی شرکت قرار دارد.\n",
        "persian_date": "1402-08-27 18:02:00",
        "date": 1700330520000,
        "key": "ومعادن",
        "url": "https://www.bourse24.ir/news/280042/پیشتازی-مس-“جانجا”-در-بیشترین-میزان-توپوگرافی،-حفاری-استریل،-پرعیارسازی-و…"
    },
    {
        "text": " بورس24 : طی حکمی از سوی اردشیر سعدمحمدی، مدیرعامل گروه سرمایه‌گذاری توسعه معادن و فلزات، محمدعلی عزیزمحمدی به عنوان مدیرعامل مجتمع آهن و فولاد الماس آرتاویل منصوب و جانشین حسن اصغرزاده شد.\nمحمدحسین قائمی راد، معاون برنامه‌ریزی، بودجه و نظارت بر امور شرکت‌های هلدینگ سرمایه‌گذاری توسعه معادن و فلزات، ضمن تقدیر از زحمات حسن اصغرزاده، روند پیشرفت پروژه در دست احداث این شرکت را مثبت ارزیابی نموده و بیان کرد: طرح احداث واحد احیا مستقیم شرکت الماس آرتاویل یکی از پروژه‌های چهل‌وهشتگانه پیشرانان پیشرفت ایران است که از اهمیت بسزایی برخوردار بوده و تاکنون روند پیشرفت خوبی داشته است. وی افزود: تلاشها و زحمات مهندس اصغرزاده در پیشبرد اهداف شرکت قابل تقدیر است و قطعا از توان و تجربه ایشان در سایر شرکتها و پروژه های هلدینگ استفاده خواهیم کرد.  با توجه به اینکه مهندس عزیزمحمدی در زمان تصدی مدیرعاملی شرکت ایریتک به‌عنوان یکی از سهامداران این پروژه، آشنایی کاملی با روند اجرای این پروژه یافته‌اند و تجربیات و سوابق اجرایی خوبی در صنعت و همچنین در استان اردبیل داشته‌اند، امیدواریم که روند رو به جلوی این پروژه با قدرت و جدیت بیشتری ادامه یابد.\nعزیزمحمدی فارغ‌التحصیل کارشناسی ارشد مهندسی معدن از دانشگاه امیرکبیر (پلی‌تکنیک) و کارشناسی ارشد مدیریت اجرایی از سازمان مدیریت صنعتی است و سابقه فعالیت‌های علمی و تدریس در دانشگاه‌های مختلف را در کارنامه خود دارد؛ از اهم سوابق مدیریتی وی می‌توان به مدیرعاملی شرکت بین‌المللی مهندسی ایران (ایریتک)، مدیریت و اجرای پروژه‌های متعدد در قرارگاه خاتم‌الانبیاء، ریاست سازمان صنایع و معادن استان آذربایجان غربی، عضویت در شورای مرکزی سازمان نظام مهندسی معدن کشور و مدیریت توسعه منطقه‌ای ایدرو و همچنین فعالیت‌های متعدد در ایمیدرو اشاره کرد.\nلازم به ذکر است پروژه احداث واحد احیا مستقیم شرکت الماس آرتاویل یکی از پروژه‌های چهل‌وهشتگانه پیشرانان پیشرفت ایران است که با هدف ایجاد ظرفیت اسمی تولید ۱.۱ میلیون تن آهن اسفنجی در حال اجراست. با حکم مدیرعامل شرکت سرمایه‌گذاری توسعه معادن و فلزات، حسن اصغرزاده به عنوان عضو موظف هیأت مدیره مجتمع فولاد خراسان منصوب گردید.\n",
        "persian_date": "1402-08-27 14:39:00",
        "date": 1700318340000,
        "key": "ومعادن",
        "url": "https://www.bourse24.ir/news/280023/عزیزمحمدی-مدیرعامل-مجتمع-الماس-آرتاویل-شد"
    },
    {
        "text": " بورس24 : روز سه‌شنبه ۲۳ آبان، مدیرعامل شرکت سرمایه‌گذاری توسعه معادن و فلزات  به همراه جمعی از معاونین و مدیران این شرکت از پروژه‌های فولاد کردستان بازدید نموده و از نزدیک در جریان روند اجرای این دو طرح پیشران اقتصاد کشور قرار گرفتند.\nپروژه احداث واحد فولادسازی و نورد گرم یک میلیون تنی قروه و پروژه احداث کارخانه تولید آهن اسفنجی ۱.۶ میلیون تنی بیجار با هدف توسعه اقتصادی و بارور  نمودن ظرفیتهای استان در قالب طرح تکمیل زنجیره فولاد کردستان در حال اجراست. کارفرمای این طرح‌های بزرگ پیشران اقتصاد کشور، شرکت صنایع فولاد کردستان است و پیمانکاری طرح فولاد قروه برعهده شرکت ایریتک بوده و شرکتهای فولاد تکنیک و MME پیمانکاران طرح آهن اسفنجی بیجار هستند.\nسازمان ایمیدرو و شرکت ملی فولاد ایران با سهم ۴۴ درصدی و شرکت سرمایه‌گذاری توسعه معادن و فلزات با دو زیرمجموعه خود یعنی شرکتهای فولاد صبانور و تجلی توسعه معادن و فلزات با مجموع سهم ۵۶ درصد، سهامداران فولاد کردستان را تشکیل می‌دهند.\nمدیرعامل شرکت سرمایه‌گذاری توسعه معادن و فلزات در جریان این بازید، مجموع اقدامات درحال انجام را مثبت ارزیابی کرد.\nاردشیر سعدمحمدی ضمن تشکر از تلاش‌های مدیران، پرسنل، مشاورین و پیمانکاران طرح‌ها خاطرنشان کرد: اجرای این دو طرح پیشران ملی، کمک شایانی به اقتصاد و اشتغالزایی در منطقه خواهد کرد و گام مثبتی در جهت تکمیل زنجیره فولاد و تولید محصولات مورد نیاز کشور برداشته خواهد شد.\nوی افزود: برای اجرای طرح فولاد قروه بالغ بر ۳۰ هزارمیلیار تومان سرمایه‌گذاری صورت گرفته است. همچنین سرمایه‌گذاری برای اجرای پروژه آهن اسفنجی بیجار حدود ۸ هزارمیلیارد تومان و  بهره‌برداری از این طرح‌ها اشتغالزایی پایدار برای ۱۵۰۰ نفر به صورت مستقیم و هزاران نفر دیگر به صورت غیرمستقیم به همراه دارد.\nسعدمحمدی اضافه کرد: در این بازدید، شروع فصل جدیدی از کار کاملا ملموس بود و با توجه به کم‌برخورداری منطقه، بر تسریع اجرای طرح‌ها تاکید داریم تا به فضل الهی، مردم استان و صنعت کشور هر چه زودتر از مزایای احداث این واحدهای تولیدی بهره‌مند شوند.\nمدیرعامل شرکت صنایع فولاد کردستان نیز در این بازدید اعلام کرد: دو حلقه آخر زنجیره فولاد یعنی تولید آهن اسفنجی و تولید فولاد با اجرای این پروژها در استان کردستان کامل می‌شود و گام مهمی در توسعه اقتصادی و صنعتی استان برداشته خواهد شد.\nمحمدرضا احمدی افزود: در حال حاضر حدود ۳۶۰ نفر نیرو در این پروژه‌ها مشغول به کار هستند که بیشتر آن‌ها را نیروهای بومی منطقه تشکیل می دهند. وی در خصوص پیشرفت کار اجرای طرح‌ها اظهار امیدواری کرد با اقدامات و هماهنگی‌های صورت گرفته با عوامل پروژه و حمایت‌های جدی سهامداران و مسئولین، روند اجرا از سرعت بیشتری برخوردار شود.\nاحمدی همچنین یادآوری کرد: از جمله امتیازات این طرح‌ها، توجه به مسایل زیست محیطی در روند برنامه‌ریزی و اجرای کار بوده است. به‌عنوان مثال تأمین آب مورد نیاز هر دو پروژه از محل تصفیه پساب منطقه است که منبعی پایدار و سازگار با محیط زیست به شمار می‌رود.\n",
        "persian_date": "1402-08-24 19:16:00",
        "date": 1700075760000,
        "key": "ومعادن",
        "url": "https://www.bourse24.ir/news/279970/در-بازدید-مدیران-«ومعادن»-مطرح-شد:-اولویت-بالای-اجرای-دو-طرح-فولاد-قروه-و-آهن-اسفنجی-بیجار"
    },
    {
        "text": " بورس24 : پروژه احداث واحد احیا مستقیم آهن اسفنجی اقلید با سرعت و جدیت در حال اجرا بوده و در هفته اول آبان ماه سال جاری، بیش از ۱۵۰۰ مترمکعب بتن‌ریزی انجام گرفته است که بخش اعظم آن هم در دیواره سازه‌ها بود.\nاز این ۱۵۱۲ مترمکعب بتن‌ریزی، ۱۳۹۹ مترمکعب در Daybin، در کلاریفایر ۵۶ مترمکعب، ۵۰ مترمکعب در استخر لجن و ۷ مترمکعب در ترنچ الکتریکال روم بوده است.\nمهندس طویرا مدیر پروژه شرکت فولاد اقلید پارس با بیان این اظهارات افزود: تلاش‌های بی‌وقفه مدیران و پرسنل و هماهنگی آنان در جهت پیشبرد پروژه نقش موثری در سرعت انجام کارها داشته است.\nوی با اشاره به اینکه، تیم مدیریتی و اجرایی پروژه بسیار مصمم و ماهر در حوزه کاری خود هستند، افزود: اگر سیاست‌های جدیدی که توسط تیم مدیریتی جدید در شرکت پیمانکار پروژه یعنی ایریتک اخذ می‌شود، همسو با برنامه‌های زمانی و برنامه‌های زمانی جبرانی باشد، سرعت پیشرفت پروژه خیلی بیشتر از قبل خواهد شد.\nپیش ‌از این نیز شرکت فولاد اقلید پارس توانست رکوردهای منحصربه فردی را به نام خود ثبت کند. این شرکت برای نخستین بار در تاریخ کشور، تنها پس از یک و نیم سال از تاریخ تاسیس خود، موفق به کسب گواهی ایزو ۹۰۰۱، ایزو ۱۴۰۰۱، ایزو ۴۵۰۰۱ و گواهی IMS از سازمان بین‌المللی استاندارد شد تا این‌گونه رکورد اخذ ایزو را به نام خود ثبت کند.\nهمچنین در مرداد ماه ۱۴۰۲، رکورد نصب سازه ریفرمر در کشور باهمت مدیران پروژه شکسته شد و در یک روز با یک جرثقیل هشت ستون ۹.۸ تنی با ارتفاع ۱۸.۵ متر نصب شد. این ستون‌ها هر کدام ۱۸ و نیم متر طول و ۹.۸ تن وزن دارند که با رعایت کامل نکات ایمنی نصب شد.\nسرعت‌بخشی به پیشرفت پروژه، موضوع اصلی دیدار دو مدیرعامل فولاد اقلید و ایریتک\nرضا شریفی مدیرعامل شرکت فولاد اقلید، روز ۱۷ آبان ماه در راستای همگرایی بیشتر با پیمانکار EPC پروژه احداث کارخانه آهن اسفنجی اقلید، به دفتر محمدمهدی مستقیمی مدیرعامل شرکت بین‌المللی مهندسی ایران (ایریتک) رفت تا علاوه بر تقدیر از اقدامات تیم مدیریتی جدید در این مدت کوتاه، نسبت به پیشبرد اهداف مشترک دو شرکت آمادگی خود را اعلام کند.\nشریفی با تاکید بر حمایت از اقدامات مثبت و راهبردی ایریتک، گفت: حرف مشترک ما با دو مدیرعامل قبلی شرکت ایریتک، تنها یک ‌چیز بود و آن اتمام احداث کارخانه در زمان‌بندی معین ‌شده. از شما و تیم مدیریتی جدید این شرکت نیز درخواست داریم با تمام توان و انرژی ممکن در سرعت بخشیدن به احداث این پروژه بزرگ ملی بسیج شوید تا مردم منطقه و کشور از جنبه‌های مختلف اقتصادی، اجتماعی و فرهنگی آن بهره‌مند شوند.\nمدیرعامل فولاد اقلید افزود: من به ‌عنوان مدیرعامل، هیات‌ مدیره شرکت و مدیران شرکت فولاد اقلید نیز در پاسخ به تلاش‌های تیم ایریتک، از هیچ حمایتی دریغ نخواهیم کرد.\nمحمدمهدی مستقیمی مدیرعامل جدید شرکت ایریتک هم در نخستین روزهای حضورش در این شرکت، پیگیر پروژه‌های عقب‌مانده شد و روز جمعه ۲۱ مهر ماه با مدیرعامل شرکت فولاد اقلید دیدار کرد تا با توافقات صورت گرفته، عقب‌ماندگی‌هایی را که در ۱۱ ماه گذشته رخ‌ داده بود، جبران کنند و به پیشرفت پروژه سرعت ببخشند.\nدر این جلسه پس از ارائه گزارش‌هایی درباره پروژه احیاء مستقیم فولاد اقلید، دلایل عقب‌ماندگی پیمانکار EPC و سرعت‌ ناکافی پیشرفت پروژه در ۱۱ ماه گذشته بررسی شد و برای جبران تأخیرها، برنامه‌های جدیدی در دستور کار هر دو شرکت قرار گرفت.\nشرکت فولاد اقلید پارس در بهمن ‌ماه ۱۴۰۰ با سهام‌داری ۵۱ درصدی شرکت سرمایه‌گذاری توسعه معادن و فلزات، ۳۰ درصدی شرکت معدنی و صنعتی چادرملو و ۱۹ درصدی شرکت بین‌ا‌لمللی مهندسی ایران (ایریتک) تاسیس شد. در ادامه مجوز احداث کارخانه آهن اسفنجی با ظرفیت تولید ۲. ۱ میلیون تن در سال توسط سازمان صنعت، معدن و تجارت استان فارس در روز ۱۱ فروردین ‌ماه ۱۴۰۱ صادر شد.\nدر نهایت عملیات اجرایی واحد احیا مستقیم به روش میدرکس که به‌ عنوان یکی از ۴۸ طرح گروه پیشرانان پیشرفت اقتصادی کشور در دولت سیزدهم شناخته می‌شود، مرداد ماه سال ۱۴۰۱ با انتخاب شرکت بین‌المللی مهندسی ایران (ایریتک) به ‌عنوان پیمانکار (EPC) در زمینی به وسعت ۱۰۰ هکتار آغاز شد.\n",
        "persian_date": "1402-08-21 17:54:00",
        "date": 1699811640000,
        "key": "ومعادن",
        "url": "https://www.bourse24.ir/news/279769/اجرای-سریع-پروژه-پیشران-فولاد-اقلید-پارس-با-جدیت-دنبال-می‌شود"
    },
    {
        "text": "*احسان آشوری: تمایل شدید توسعه اکتشافات مواد معدنی  در سازمان‌ها و شرکت‌های دولتی و خصوصی کشور در سال‌های اخیر موجب کشف ذخایر جدید و توسعه ذخایر شناخته شده در کشور شده‌است و هر از چندگاه، مطالبی در این‌خصوص در گزارش‌های خبری به‌گوش می‌رسد. وزارت صمت که مرجع صدور گواهی کشف در کشور است، تا کنون آماری در مورد افزایش ذخایر مواد معدنی گوناگون ارائه نکرده است و این اطلاعات جهت بررسی توسط تحلیلگران و خبرگان این رشته در اختیار عموم قرار نمی‌گیرد. اطلاعات در ذخایر کشف شده تنها در اختیار کسانی است که به طور مستقیم یا غیر مستقیم در آن پروژه شرکت داشته‌اند و انتقال اطلاعات در سطح کلی جامعه به‌صورت سینه به سینه است.\nبررسی جامع چنین اطلاعاتی کمک شایانی به شرکت‌ها و سازمانهای دولتی و خصوصی می‌کند تا استراتژی مناسبی را در کوتاه مدت و بلند مدت جهت توسعه اکتشاف مواد معدنی اتخاذ کنند. معمولا  اکتشاف مواد معدنی شامل سه مرحله متوالی ۱) توسعه مدل و استراتژی کسب و کار  (انتخاب نوع ماده معدنی و اندازه آن و …)، ۲) مرحله هدف‌یابی ۳) اکتشافات مستقیم می‌شود. نحوه نگرش و ذهنیت سازمان‌ها نسبت به این سه مرحله نقش مهمی در توسعه اکتشاف مواد معدنی ایفا می‌کند. در صورت دسترسی به آمار و نتایج اکتشافات در کشور می‌توان به تحلیل و اتخاذ استراتژی مناسب به خصوص در مرحله هدف‌یابی پرداخت. قبل از ادامه بحث بایستی یاد‌آوری کنم که در یک نگرش کلی مهم‌ترین خصوصیات اهداف اکتشافی (کانسار‌ها) توزیع ناهمگن، توزیع نمایی اندازه-فراوانی و مقیاس پذیری آن‌ها است. از نقطه نظر آمارهای جهانی در مورد کشف ذخایر معدنی همیشه شاهد دوره‌های رکود بعد از یک دوره از کشف ذخایر جدید بوده‌ایم. این دوره‌های کشف می‌تواند مبنی بر توسعه مدل‌های مفهومی جدید یا تجهیزات اکتشافی باشد و دوره‌های رکود در پی بلوغ این مدلها یا روش‌های اکتشافی اتفاق می‌افتند. این نوع تغییرات و همگام شدن با آنها می‌تواند ایده‌های اکتشافی با ارزشی در اختیار سازمان‌ها و شرکت‌ها قرار دهد.\nهنوز نگرش‌های مبتنی بر اکتشافات چکشی و عدم توجه به مدل‌های کانساری، سیستم‌های کانی‌سازی، تعریف دقیق از مناطق امید بخش بر اساس یک مدل مناسب و معنای ردپای کانسارها (Foot print) در عمومیت جامعه اکتشافی قابل مشاهده است. خوشبختانه توجه بسیاری از متخصصین زمین‌شناسی صحرایی به پدیده‌های زمین‌شناسی مرتبط با کانی‌سازی و توسعه دانش آنها در این زمینه جای امیدواری است، ولی متاسفانه ابزار اندازه‌گیری متناسب با دانش شخصی متخصصین در کشور رشد نیافته است. به طور مثال استفاده از دستگاه‌های پرتال شیمیایی و کانی‌شناسی (به خصوص در محدوده طیفی SWIR) در صحرا کمک شایانی به جهت‌گیری مسیر پی‌‌جویان مواد معدنی در سیستم‌های تعریف شده‌ای مثل اپی‌ترمال، پورفیری و ماسیوسولفید خواهدکرد.\nدر خیلی از مدل‌های کانساری مورد هدف، ردپای کانسار‌ها در مقیاس‌های ایالتهای متالوژنی و مناطق معدنی به خوبی قابل شناسایی است. بسیاری از مناطق امیدبخش کشور مورد اکتشاف قرار گرفته‌اند و کانسارهای بزرگ دارای برونزد کشور کشف شده‌اند. معمولا در یک ایالت متالوژنی تعداد کمی کانسار بزرگ وجود دارد و بر خلاف ادعای عدم اکتشاف سیستماتیک در کشور به‌نظر می‌رسد سطح قابل ملاحظه‌ای از کشور اکتشاف شده است.  بعضی از مناطق امیدبخش در کرمان و آذربایجان شرقی و خراسان جنوبی و سیستان و بلوچستان هنوز می‌توانند حامل کانسارهای با اندازه متوسط باشند. در دو گروه طلا و سرب-روی هنوز می‌توان به اکتشافات ذخایر متوسط تا بزرگ با رویه فعلی امیدوار بود. اگر این مناطق و بعضی دیگر از مناطق امیدبخش  که با چالش‌های قانونی روبرو هستند را کنار بگذاریم، لزوم اکتشافات کانسارهای پوشیده و عمیق بر کسی پوشیده نیست. ابزار‌های اینگونه اکتشافات در کشور به آرامی در حال توسعه است، البته معمولا تغییرات کوچک و آرام از چشم اکثریت یک جامعه پوشیده می‌ماند و نظرگاه‌های قبلی با وجود منسوخ شدن در عرصه عمل و واقعیت در ذهن افراد باقی می‌ماند. استفاده و توجه به روشهای ژئوفیزیکی جدیدتر مانند الکترومغناطیس و مگنتوتلوریک، حفاری‌های عمیق در بعضی از کانسارها و استفاده از مغناطیس سنجی برای تحلیل ساختارها از نشانه‌های این تغییرات است. سازمانها و شرکتها می‌توانند در فعالیت‌های اکتشافی فعلی از این نوع نگرش و تجهیزات بصورت گسترده  به منظور عمق بخشیدن به کیفیت و کمیت اکتشافات استفاده کنند.\n*کارشناس حوزه اکتشاف شرکت سرمایه‌گذاری توسعه معادن و فلزات\n",
        "persian_date": "1402-08-21 20:48:00",
        "date": 1699735680000,
        "key": "ومعادن",
        "url": "https://www.bourse24.ir/news/279729/آینده-اکتشافات-مواد-معدنی"
    },
    {
        "text": " بورس24 : سرمایه گذاری توسعه معادن و فلزات که این روز ها در بازار با 47% خالص ارزش دارایی هایش معامله می شود ، در افق زمانی میان مدت ، رقم 1 میلیارد دلار را تارگت سود خود در 1406 قرار داده است. این هلدینگ معدنی در سنوات گذشته سرمایه گذاری های هوشمندانه ای در چهار شرکت برتر صنعت سنگ آهن یعنی گل گهر ، چادرملو ، گهر زمین و صبانور کرده و امروز نقش استراتژیکی در تامین مواد اولیه صنعت فولاد ایفا می نماید.\nبرای نمونه توجه فرمایید که در سال های پیش رو سه پروژه ارزنده فولاد کردستان ( 1.6 میلیون تن آهن اسفنجی ) ، فولاد آرتاویل ( 1.1 میلیون تن آهن اسفنجی ) و فولاد اقلید ( 1.1 میلیون تن آهن اسفنجی ) تکمیل خواهند شد و خوراک مورد نیاز این کارخانجات توسط معدنی و صنعتی صبانور تامین خواهد شد که در بیش از 82% از سهام این شرکت در اختیار ومعادن است.\nعملکرد این غول سرمایه گذاری در نیمه نخست دوره 1402 ، 1.6 هزار میلیارد تومان سود خالص به همراه داشته است ؛ 82 ریال به ازای هر سهم که در قیاس با دوره مشابه بیش از 1 همت رشد را نشان می دهد.\nبا شناسایی این رقم در صورت سود و زیان ، مانده حساب سود انباشته شرکت به 15 هزار میلیارد تومان رسید ؛ ثروت انباشته شده در دل بیزینس که گواه سودآوری سنوات گذشته و پتانسیل بالای سودسازی در سال های پیش رو است ؛ چرا که در صورت افزایش سرمایه از محل سود انباشته و تزریق این منابع به پروژه های در دست اجرا ، دوره زمانی پیشبرد و تکمیل پروژه ها کوتاه تر شده و در نتیجه بازگشت سرمایه اولیه نیز سریع تر خواهد بود. گفتنی است که در رابطه با پروژه فولاد سازی کردستان به ظرفیت سالانه 1 میلیون تن ورق گرم ، قول تامین ارز مورد نیاز تکمیل پروژه از وزیر اقتصاد در سفر اخیر به کردستان گرفته شده است ( سهم ومعادن در این پروژه ، 56% است ).\nدر انتهای مهر ماه 1402 ، بهای تمام شده سرمایه گذاری های شرکت با افزایش 774 میلیاردی نسبت به ماه گذشته به حوالی 30 هزار میلیارد تومان رسیده است. تمرکز اصلی کادر مدیریتی این غول سرمایه گذاری بر شرکت های بورسی بوده و بیش از 20 هزار میلیارد تومان از منابع مالی ( 68% کل پرتفو ) در واحد های بورسی تمرکز یافته است ؛ فلذا سهم سرمایه گذاری های خارج از بورس 9.6 همت محاسبه شده است. گفتنی است که ارزش بازار سبد بورسی شرکت بالغ بر 154 هزار میلیارد تومان گزارش شده ، بنابراین بدون لحاظ کردن محاسبات مربوط به شرکت های غیربورسی ، ارزش افزوده سبد سرمایه گذاری شرکت بیش از 124.6 همت محاسبه شده است ؛ رقمی که به ندرت در شرکت های هم گروه مشاهده می کنید.\nهمانطور که گفته شد ، شرکت سرمایه گذاری سنگینی در صنعت استخراج کانه های فلزی کرده و در حدود 14.3 هزار میلیارد تومان از منابع را به 7 شرکت بورسی و 5 همت نیز به  10 شرکت غیربورسی فعال در این صنعت اختصاص داده است (مجموعا 19.3 همت ). با صرف نظر از ارزش روز شرکت های خارج از بورس ، ارزش بازار سرمایه گذاری های بورسی در انتهای مهر ماه تقریبا 120 هزار میلیارد تومان گزارش شده ، فلذا سرمایه گذاری در این صنعت بیش از 105 همت ارزش افزوده برای سهامداران به همراه داشته است.\nبخشی از پرتفوی بورسی این غول سرمایه گذاری از شرکت های تاپ و قدر صنعت فولاد گلچین شده است. اتخاذ چنین استراتژی نه تنها ریسک سرمایه گذاری را به پایین ترین حد ممکن رسانده ؛ بلکه اطمینان خاطر در خصوص رشد سرمایه را نیز به سهامداران داده است. برای مثال منابع مالی سهامداران در ملی مس ایران ، فولاد خوزستان ، فولاد خراسان ، فولاد امیر کبیرکاشان ، آهن و فولاد ارفع تمرکز یافته است که همگی جایگاه تثبیت شده ای در سطوح بالای بازار فعالیتی  مربوط به خود دارند.\nشایان ذکر است که در مهر ماه 1402 ، از محل واگذاری 10 میلیون سهم صندوق سرمایه گذاری ارمغان ایرانیان به مبلغ 10.1 میلیارد ، 131 میلیون تومان سود شناسایی شده است. صورت وضعیت پرتفوی شرکت در انتهای مهر به شرح زیر است :\n\n",
        "persian_date": "1402-08-20 13:39:00",
        "date": 1699709940000,
        "key": "ومعادن",
        "url": "https://www.bourse24.ir/news/279689/ارزش-افزوده-سنگین-سبد-سرمایه-گذاری-«ومعادن»"
    },
    {
        "text": " بورس24 : شرکت «تجلی» یکی از مهم‌ترین اعضای گروه سرمایه‌گذاری توسعه معادن و فلزات (ومعادن) است. فعالیت اصلی این شرکت در حوزه فلزات آهنی و غیرآهنی، عناصر نادر خاکی و لیتیوم است.\nاین شرکت اولین شرکت پروژه‌ محور در بازار سرمایه ایران به حساب می‌آید و در آذرماه سال ۱۴۰۰ پذیره‌نویسی آن انجام گرفته و با سرمایه اولیه ۶۲۰۰ میلیارد تومان آغاز به کار کرد. این شرکت در حال حاضر ۱۳ شرکت زیرمجموعه و ۲۴ معدن تحت تملک دارد.\nشرکت تجلی توسعه معادن و فلزات در پروژه‌های پیشران و مهمی چون معدن مس جانجا، احداث کارخانه آهن اسفنجی و ذوب و فولادسازی فولاد کردستان، گندله‌سازی صباامید غرب خاورمیانه و نیز احداث اسکله اختصاصی شرکت هیمکو (همراه، جاده ریل دریا) در بندر شهید رجایی و پروژه‌های شرکت سرمد ابرکوه، در کنار شرکت سرمایه‌گذاری توسعه معادن و فلزات در حال نقش‌آفرینی است و سرمایه‌گذاری گسترده‌ای روی این پروژه‌ها انجام داده است.\nآن طور که مرتضی علی اکبری مدیرعامل شرکت تجلی می گوید، در حوزه عناصر استراتژیک، بیشترین تمرکز این شرکت در حال حاضر روی دو محور لیتیوم و عناصر نادر خاکی است. به گفته او پنج معدن لیتیومی که در اختیار این شرکت است، فعالیت اکتشافی اولیه آن به اتمام رسیده و همزمان در کنار اکتشاف، فعالیت‌های آزمایشگاهی فراوری نیز در حال انجام است و نتایج اولیه آزمایش‌ها مثبت بوده که بسیار رضایت‌بخش است.\nمطابق آمارهای منتشره سامانه کدال، جمع سرمایه گذاری شرکت تجلی توسعه معادن و فلزات تا پایان شهریورماه امسال به ۵۴ هزار و ۷۵۹ میلیارد و ۱۹۶ میلیون ریال رسید.\nاین میزان سرمایه‌گذاری مشتمل بر ۴۳.۴ هزار میلیارد ریال سرمایه گذاری خارج از بورس و بیش از ۱۱.۱ هزار میلیارد ریال سرمایه گذاری در بورس بوده است\nدر خصوص حضور این شرکت در بازار سرمایه نیز مدیر کنترل پروژه و مهندسی شرکت تجلی توسعه معادن و فلزات با تاکید بر اینکه طبق بررسی‌های به عمل آمده از بازارهای داخلی و خارجی، تجلی بیشتر به دنبال توسعه در بخش پرتفوی معادن و محدوده‌های معدنی است، گفت: با توجه به اجرای پروژه‌های متنوع و طرح‌های توسعه‌ای، در تجلی به دنبال حفظ جایگاه نخست بین شرکت‌های سرمایه‌گذاری پروژه‌محور در بازار سرمایه هستیم.\nبه گفته مهدی محمدی یزدی فعالیت شرکت تجلی توسعه معادن و فلزات در زمان عرضه سهام (دوم آبان ماه ۱۴۰۰) با پنج پروژه معدنی و فلزی آغاز شد و پس از گذشت ۱۸ ماه، در حال حاضر ۱۳ پروژه در حال اجرا و همچنین تملک و مشارکت در ۲۴ محدوده معدنی را در دست دارد.\n",
        "persian_date": "1402-08-17 14:52:00",
        "date": 1699455120000,
        "key": "ومعادن",
        "url": "https://www.bourse24.ir/news/279647/اهداف-بلند-مدت-«تجلی»-در-بازار-سرمایه--آهنگ-توسعه؛-روی-دورِ-تند!"
    },
    {
        "text": " بورس24 : رئیس هیات عامل ایمیدرو اعلام کرد: سهم شرکت سرمایه‌گذاری توسعه معادن و فلزات در پروژه‌های توسعه‌ای؛ بالغ بر ۱۲۶ هزار میلیارد تومان است.\nمحمدرضا موثقی‌نیا که در جلسه کنترل مدیریت شرکت توسعه معادن و فلزات سخن می‌گفت؛ افزود: شرکت توسعه معادن و فلزات هفت پروژه پیشران اقتصادی در حال اجرا دارد که راهبری آن به طور مستقیم با این مجموعه است.\nوی گفت: این شرکت دارای پروژه‌های در حال اجرا و برنامه‌ریزی، در شرکت‌های بزرگ معدنی است که در زنجیره ارزش محصولات معدن و صنایع معدنی، تاثیرگذاری بالایی دارد.\nمعاون وزیر صنعت، معدن و تجارت با بیان اینکه ایمیدرو راهبری و پایش پروژه‌های توسعه ای شرکت‌ها را در اولویت برنامه‌ها قرار داده‌است، اعلام‌کرد: افزایش تولید از سیاست‌های اصلی این حوزه به‌شمار می‌رود.\nثبت سود خالص ۳۹۱ میلیون دلاری در سال ۱۴۰۱\nدر ادامه این جلسه مدیرعامل شرکت سرمایه‌گذاری توسعه معادن و فلزات اعلام کرد: “ومعادن” طی سال گذشته سود خالص ۳۹۱ میلیون دلاری ثبت کرد.\nاردشیر سعدمحمدی افزود: با توجه به برنامه‌های توسعه‌ای هدف‌گذاری شده؛ افزایش سرمایه ۳۰ هزار میلیارد تومانی شرکت مورد توجه است.\nوی در معرفی طرح‌های در دست اجرا با راهبری توسعه معادن و فلزات، اظهار داشت: از جمله طرح‌های برجسته که راهبری آن را بر عهده داریم؛ می توان به احداث کارخانه تولید آهن اسفنجی کردستان، اقلید و آرتاویل اشاره‌کرد.\nسعدمحمدی افزود: همچنین کارخانه ذوب و فولادسازی کردستان، تکمیل پست ۴۰۰ کیلوولت نیروگاه سمنان و احداث کارخانه کنسانتره‌سازی سنگ‌آهن صبانور از طرح‌های توسعه ای “ومعادن” محسوب میرشود.\nمدیرعامل شرکت سرمایه‌گذاری توسعه معادن و فلزات عنوان کرد: احداث کارخانه تولید مس جانجا، تولید استیل کورد و احداث کارخانه تولید فروسیلیکومنگنز بخشی از طرح‌های جاری و درحال برنامه‌ریزی شرکت است.\n",
        "persian_date": "1402-08-16 11:34:00",
        "date": 1699356840000,
        "key": "ومعادن",
        "url": "https://www.bourse24.ir/news/279560/رئیس-هیات-عامل-ایمیدرو-اعلام-کرد:-سهم-۱۲۶-هزار-میلیارد-تومانی-“ومعادن”-در-پروژه‌های-توسعه‌ای"
    },
    {
        "text": " بورس24 : تأمین مواد اولیه موردنیاز شرکت گسترش کاتالیست ایرانیان نظیر کبالت و نیکل از محل فرآوری باطله‌های موجود در کشور امکان‌پذیر خواهد شد.\nمدیرعامل شرکت سرمایه‌گذاری توسعه معادن و فلزات به‌همراه معاونین و جمعی از مدیران این مجموعه از خطوط تولید شرکت گسترش کاتالیست ایرانیان بازدید کرد و از نزدیک در جریان روند کار و پیشرفت طرح‌های توسعه‌ این شرکت قرار گرفت.\nاردشیر سعدمحمدی در این بازدید شرایط شرکت را مطلوب، در حال توسعه و دارای روند صعودی ارزیابی کرد و افزود: در سال آینده کاتالیست‌های پتروشیمی جدیدی به محصولات مجموعه اضافه خواهد شد. با توجه به تغییرات تکنولوژی صورت‌گرفته، کاتالیست‌های فولادی نیز از کیفیت بالاتر و شرایط قیمتی مناسبتری برخوردار بوده و انتظارات مصرف‌کنندگان را تأمین خواهدکرد.\nمدیرعامل «ومعادن» با اشاره به سرمایه‌گذاری‌های صورت‌گرفته در این راستا، افزایش تولید و افزایش اشتغالزایی شرکت گسترش کاتالیست ایرانیان را قابل‌توجه دانست. وی اظهار امیدواری کرد با استقرار سیستم‌های هوشمند مالی و مدیریتی، این شرکت در آینده نزدیک بتواند تأمین مواد اولیه موردنیاز نظیر کبالت و نیکل را از محل فرآوری باطله‌های موجود در کشور امکان‌پذیر سازد.\nسعدمحمدی در پایان از مدیرعامل، مدیران و پرسنل شرکت گسترش کاتالیست ایرانیان به‌خاطر تلاش‌های دلسوزانه و بی‌وقفه ایشان در توسعه مجموعه تشکر و قدردانی کرد.\nمدیرعامل شرکت گسترش کاتالیست ایرانیان نیز ضمن اشاره به روند روبه‌رشد تولیدات از نظر کمی و کیفی در سه‌ساله گذشته گفت: این شرکت یک مجموعه دانش‌بنیان به‌شمار می‌رود که در زمینه تولید کاتالیست‌های صنایع پتروشیمی، نفت، گاز و پالایشی فعالیت می‌کند.\nمحمدحسین مولوی‌زاده افزود: تولید کاتالیست در ایران و جهان به ‌عنوان یک صنعت های‌تک از ظرفیت‌های بالایی برخوردار است و ما به لطف خدا توانسته‌ایم تا به امروز ۱۲ گرید از کاتالیست‌های مورد نیاز صنعت را بومی‌سازی و تجاری‌سازی کنیم و دانش فنی تعداد دیگری نیز تولید شده‌است.\nوی اعلام کرد: در بازدید امروز مدیرعامل شرکت سرمایه‌گذاری توسعه معادن و فلزات، برای تولید ۱۳ کاتالیست دیگر صنایع پتروشیمی گام مهمی برداشته شد.\nمولوی زاده خاطرنشان کرد: در این شرکت دستاوردهای خوبی در زمینه ایجاد اشتغال پایدار رقم خورده و امیدواریم این روند را با برنامه‌ جدی که در زمینه ورود به بازارهای صادراتی و ارزآوری برای کشور داریم گسترش دهیم.\n",
        "persian_date": "1402-08-16 09:37:00",
        "date": 1699349820000,
        "key": "ومعادن",
        "url": "https://www.bourse24.ir/news/279553/تولید-سیزده-محصول-جدید-توسط-شرکت-گسترش-کاتالیست-ایرانیان"
    },
    {
        "text": " بورس24 : هلدینگ سرمایه گذاری توسعه معادن و فلزات در آستانه یک افزایش سرمایه از محل سود انباشته است که به زودی انجام خواهد شد ، این شرکت با خالص ارزش دارایی های معادل ۹۶۰ تومان به ازای هر سهم  پتانسیل رشد قیمتی  بالایی دارد.\nکیارش مهرانی ، معاون مالی و اقتصادی این هلدینگ با بورس24 گفت و گویی مبسوط داشت و در خصوص آخرین تحولات این شرکت صحبت کرد.‌\nافزایش سرمایه «ومعادن» از محل سود انباشته  در حال حاضر در چه مرحله ای است و چه زمانی اجرایی می‌شود؟\nمصوبه هیات مدیره در خصوص افزایش سرمایه را در سامانه کدال اطلاع‌رسانی کرده‌ایم، پس از اظهار نظر بازرس قانونی  و تایید  سازمان بورس  مجمع فوق‌العاده برگزار خواهد شد. این افزایش سرمایه به طور کامل از محل  سود انباشته ، از ۱۹ هزار و ۲۵۰ میلیارد  به ۳۰ هزار میلیارد خواهد بود.   افزایش سرمایه شرکت به چه منظوری انجام خواهد شد؟\n  پروژه‌هایی مانند پروژه آرتاویل اردبیل، مانند پروژه فولاد کردستان، پروژه فولادسازی اقلید، را در مجموعه معادن و فلزات تعریف کرده‌ایم  که بخش عمده‌ای از این افزایش سرمایه بابت جبران مخارج گذشته‌ این پروژه ها  است از طرفی  در نیروگاه سمنان (زیر مجموعه شرکت پویا انرژی) سرمایه‌گذاری حدود ۲۵۰۰ میلیاردی داشته‌ایم  که این افزایش سرمایه برای تامین مخارج این نیروگاه نیز خواهد بود. \n از طرفی شرکت های چادرملو و گل‌گهر سال گذشته افزایش سرمایه داشته‌اند و  بخش کوچکی  هم برای اصلاح ساختار مالی شرکت اصلی  در نظر گرفته ایم. به هر حال منابع « ومعادن» به عنوان  هلدینگ در  شرکت‌های زیر مجموعه صرف می شود و نیاز به افزایش سرمایه برای شرکت امری طبیعی است. \n بر طبق اطلاعیه کدال می بایست سود مجمع در ابتدای مهر ماه برای سهامداران حقیقی و سبد ها پرداخت گردد. برخی از سهامداران سود خود را تاکنون دریافت نکرده اند. دلیل این موضوع چه بوده است؟ چند درصد از سهامداران حقیقی شرکت سجامی هستند؟\nسود مجامع سهامداران حقیقی و سبدگردان‌ها  را در  حدود ۷۷۰ میلیارد تومان بود  از طریق سجام پرداخت کرده‌ایم.   سهامدارانی که سودشان را دریافت نکرده‌اند باید در سامانه سجام ثبت نام کنند و  رویه‌ پرداخت سود  از طریق سامانه سجام خواهد بود. \nبه هر حال، تاکنون بالغ بر ۹۵ درصد سود را پرداخت کرده‌ایم و  در حدود ۱۴ -۱۵ میلیارد تومان سود سهامداران حقیقی که در سامانه ثبت نام نکرده اند ، تاخیر داشته است. بسیاری از سهامداران   از سازوکار سامانه سجام مطلع نیستند، که ما در  خصوص  زمان و نحوه پرداخت مرتبا اطلاع‌رسانی کرده‌ایم. \n جمع مطالبات تجاری و غیر تجاری شرکت به نسبت مانده کل دارایی های شرکت بسیار بالاست که بخش عمده آن نیز مربوط به طلب از شرکت های گروه است. چرا برای وصول این مطالبات اقدامی صورت نمی گیرد. آیا شرکت برای پرداخت بدهی های خود از جمله سود سهام با مشکلی مواجه نخواهد شد؟\nشرکت مشکلی روی دریافت مطالبات  از شرکت‌های‌ زیر مجموعه نداشته‌ ، البته برخی از  شرکت‌ها درگیر مسائل تایید و تصویب  افزایش سرمایه هستند ، که مطالبات را  در آن فرآیند معمولا به سرمایه تبدیل می‌کنیم.\n گزارش حسابرسی صورت های مالی تلفیقی شرکت در سال گذشته  مشروط بوده است. آیا در شش ماهه نیز این گونه خواهد بود؟\nدلیل این که صورت‌های مالی  «ومعادن» مشروط شده است، به موضوع نیروگاه شاهرود مربوط است،  در سال ۱۳۹۶ شرکت پویا انرژی به صورت اقساطی این نیروگاه را  خریده  و متاسفانه دادگاه   به برگشت  این نیروگاه به سازمان خصوصی‌سازی رای داده است، در نتیجه  مبلغی حدود ۸۰۰ میلیارد تومان در حال حاضر  بلاتکلیف است که چرا که رای دادگاه  برای زیر مجموعه  مورد پذیرش نبوده است، فرآیند حقوقی آن در حال طی شدن است و  تا موضوع نیروگاه شاهرود حل نشود، صورت‌ مالی تلفیقی شرکت مشروط خواهد بود. \n در گزارش سه ماهه سایر درآمدهای عملیاتی شرکت رقم 92 میلیارد تومان اعلام شده که نسبت به سه ماهه پارسال رشد بیشتر از 5 برابری داشته است. این درآمد از چه محلی است و آیا تا پایان سال با همین روند رشد خواهد داشت؟\nماهیت « ومعادن»  هلدینگ است،  باید مجامع شرکت‌ها معمولا در خرداد و تیرماه برگزار شود تا درآمد عملیاتی شرکت اصلی مشخص گردد. به همین دلیل   در ۳ ماهه و ۶ ماهه درآمد عملیاتی  قابلیت ارزیابی و ردیابی ندارد، چراکه منبع بزرگی از درآمد، از  شرکت‌هایی مانند گل‌گهر و چادرملو و گهر زمین و شرکت‌های سرمایه پذیر است،  در مجامع امسال  سود تلفیقی شرکت   حدود ۱۷ هزار میلیارد ، مشابه  سال گذشته بود که امیدواریم  امسال باتوجه  به افزایش نرخ جهانی  در صنعت فولاد و جهش ارز و افزایش سود و فروش حدود ۴۵ درصدی شرکت های زیر مجموعه ، سودآوری  «ومعادن»  نسبت به سال گذشته بیشتر شود.\nدر سال جاری، فروش صبانور  از ۸۰۰ میلیارد به ۲ هزار و ۶۰۰ میلیارد فروش رسیده و رشد چشمگیری داشته است. در گل‌گهر بالای ۴۰ درصد رشد فروش را داشته‌ایم  و فروش  در چادرملو از ۲۰ هزار میلیارد به ۲۷ هزار میلیارد رسیده است. بررسی‌های ما نشان می‌دهد که در این مدت به طور متوسط  ۴۰ درصد رشد درآمدی  داشته‌ایم که آثار این رشد را  در صورت‌های مالی معادن و فلزات خواهیم دید.\n آیا برنامه ای برای تجدید ارزیابی دارایی های شرکت دارید؟\nهلدینگ «ومعادن»، تاکنون  تجدید ارزیابی  نداشته ، البته  امکان  تجدید ارزیابی  توسط  «ومعادن»و  مجموعه شستا  انجام شده است،  به هر حال  اینکه در سال‌های آینده تجدید ارزیابی برای معادن و فلزات محقق شود، به نظر سهامداران و هیئت مدیره بستگی دارد، تاکنون موضوعی  در هیئت مدیره مطرح نشده و   تجدید ارزیابی افزایش سرمایه در دستور کار  نداریم، ولی این پتانسیل در معادن و فلزات وجود دارد که  افزایش سرمایه  از محل تجدید ارزیابی داشته باشد که در نهایت به سیاست سهامدار عمده و هیات مدیره خواهد بود.\n خالص ارزش دارایی های هلدینگ چقدر برآورد می شود؟\nطبق محاسبات ارزش پرتفوی‌ بورسی هلدینگ «ومعادن» ، حدود ۱۴۰ هزار میلیارد است، که با محاسبه پرتفوی غیر بورسی‌ مجموعه به حدود  ۱۸۷ هزار میلیارد تومان می‌رسد.  پیش بینی ما این است اگر بلوک‌های مدیریتی و غیر بورسی‌ را با قیمت تمام شده ارزشگذاری کنیم،  نسبت قیمت‌ به خالص ارزش دارایی‌های شرکت حدود ۴۶ درصد و  تقریبا پایین‌ترین سطح انتظاری بازار برای شرکت‌های سرمایه‌گذاری است، می‌توان گفت  سهم در کف قیمتی‌ قرار دارد و تاکنون معادن و فلزات در این کف قیمتی نبوده‌ است. \nبه نظر می‌رسد که، NAV «ومعادن»  حدودا ۹۶۰ تومان است  ولی سهام در بازار  در محدوده ۴۴۰ تا ۴۵۰ تومان معامله می‌شود.\n در خصوص افتتاح نیروگاه سمنان کمی توضیح می‌دهید؟ \n نیروگاه‌ سمنان  طی ماه های گذشته افتتاح شد که شرکت در  این نیروگاه حدود ۲۵۰۰ میلیارد تومان سرمایه‌گذاری داشت، باتوجه به اینکه این نیروگاه خودتامین بوده،  نسبت به نیروگاه‌های دیگر  مزیت‌های بهتری  داشته است،  با احداث این نیروگاه ، توانسته‌ایم به سهامداران‌ و شرکت‌های فولادی برای تأمین و کاهش قطعی  برق کمک کنیم ،  برنامه‌ آتی شرکت راه اندازی واحد های بخار نیروگاه است و سرمایه‌گذاری مناسبی را برای مولدسازی دارایی‌ها در این حوزه داشته باشیم.\n",
        "persian_date": "1402-08-14 09:43:00",
        "date": 1699177380000,
        "key": "ومعادن",
        "url": "https://www.bourse24.ir/news/279453/«ومعادن»-؛-معامله-سهم-با-47-درصد-خالص-ارزش-دارایی-ها!!"
    },
    {
        "text": " بورس24 : شرکت سرمایه‌گذاری توسعه معادن و فلزات (ومعادن) در راستای توسعه اکتشافات خود به عنوان مهم‌ترین بخش در معدن‌کاری روز جهان، اقدام به سرمایه‌گذاری و راه‌اندازی سه شرکت یاقوت توسعه معادن و فلزات، اکتشاف تجلی صبا و مدیریت اکتشاف منابع معدنی پایا کرده است؛ ضمن اینکه در راستای تامین پایدار مواد اولیه زنجیره فولاد کشور، این شرکت پروژه‌های بزرگی همچون احداث کارخانه تولید آهن اسفنجی با ظرفیت‌ ۱.۶ میلیون تن در شرکت صنایع فولاد کردستان، احداث کارخانه تولید کنسانتره سنگ آهن با ظرفیت دو میلیون تن در شرکت توسعه معدنی و صنعتی صبانور، احداث کارخانه گندله‌سازی شهرک با ظرفیت یک میلیون تن و احداث کارخانه تولید آهن اسفنجی در شرکت‌های صنایع آهن و فولاد آرتاویل و فولاد اقلید پارس هر یک با ظرفیت ۱.۱ میلیون تن  را در دست اجرا دارد.\nشرکت سرمایه‌گذاری توسعه معادن و فلزات «ومعادن» به عنوان یکی از بزرگ‌ترین هلدینگ‌های صنایع معدنی و فلزی کشور به ویژه در حوزه سنگ‌آهن و فولاد، همگام با افزایش سرمایه‌گذاری و توسعه پایدار فعالیت‌های خود، نقش موثر و بسزایی در اجرای طرح‌های توسعه‌ای و همچنین افزایش تولید شرکت‌های بزرگ فولادی کشور ایفا کرده است. این هلدینگ علاوه بر حمایت و افزایش ارزش سهام این شرکت‌ها در بورس تهران، رشد ارزش پرتفوی خود را در دستور کار قرار داده است. در همین راستا، «ومعادن» با در اختیار داشتن بخش عمده‌ای از سهام سه شرکت بزرگ تولیدکننده سنگ‌آهن در کشور یعنی شرکت معدنی و صنعتی گل‌گهر (۲۳٫۰۳ درصد)، شرکت معدنی و صنعتی چادرملو (۱۷٫۴۶ درصد) و شرکت سنگ آهن گهرزمین (۱۹٫۱۵ درصدی)، نقشی پررنگ و اثرگذار در تامین خوراک مورد نیاز فولادسازان کشور ایفا می‌کند. علاوه‌براین، ۸۲٫۰۵ درصد از سهام شرکت معدنی و صنعتی صبانور به عنوان بزرگ‌ترین تولیدکننده سنگ‌آهن در غرب کشور، متعلق به «ومعادن» است که نشان می‌دهد این هلدینگ، از چه جایگاه مهمی در زنجیره فولاد کشور برخوردار است.\nمیزان ذخایر سنگ‌آهن جهان، حدود ۱۸۰ میلیارد تن تخمین زده می‌شود و ایران با سهم دو میلیارد و ۷۰۰ میلیون تنی، حدود ۱٫۵ درصد از ذخایر سنگ‌آهن جهان را در اختیار دارد. طبق آمار منتشر شده توسط سازمان زمین شناسی ایالات متحده آمریکا، میزان استخراج سنگ‌آهن خام جهان در سال گذشته میلادی، حدود دو میلیارد و ۶۰۰ میلیون تن با آهن محتوی یک میلیارد و ۵۸۰ میلیون تن بوده که حاکی از عیار متوسط ۶۰٫۵ درصدی است. در این سال، ایران با استخراج بیش از ۷۸ میلیون تن سنگ‌آهن با عیار متوسط ۶۵٫۳ که بالاتر از میانگین عیار جهانی است، در رده هشتم برترین تولیدکنندگان سنگ‌آهن جهان قرار گرفت. شرکت‌های سنگ آهن گهرزمین (۱۲ میلیون و ۵۴۵ هزار و ۴۷ تن)، معدنی و صنعتی چادرملو (۹ میلیون و ۵۱۳ هزار و ۹۰۶ تن)، معدنی و صنعتی گل‌گهر (۹ میلیون و ۴۰۴ هزار و ۸۰۸ تن) و معدنی و صنعتی صبانور (سه میلیون و ۵۲۴ هزار و ۸۰۶ تن) سنگ‌آهن در سال گذشته استخراج کردند و در نتیجه سهم ۴۴٫۷ درصدی از استخراج سنگ‌آهن کشور به شرکت‌هایی که سرمایه‌گذاری توسعه معادن و فلزات در آن‌ها سهم قابل توجهی دارد، تعلق گرفت. این چهار شرکت در سال گذشته، جزو برترین تولیدکنندگان کنسانتره کشور نیز قرار گرفتند و سهم ۵۱٫۱ درصدی از تولید ۵۵ میلیون و ۸۷۰ هزار تن کنسانتره را به خود اختصاص دادند؛ علاوه‌براین، ۳۵ درصد از ۵۴ میلیون و ۳۲۰ هزار تن گندله تولیدی کشور در سال گذشته، توسط این شرکت‌ها (به علاوه مجتمع فولاد خراسان) به تولید رسید و سهم ۲۰٫۳ درصدی از تولید ۳۱ میلیون و ۷۳۰ هزار آهن اسفنجی در سال ۱۴۰۱، به شرکت‌های معدنی و صنعتی گل‌گهر، مجتمع فولاد خراسان، معدنی و صنعتی چادرملو و آهن و فولاد ارفع تعلق گرفت که هلدینگ «ومعادن» یکی از سهام‌داران عمده آن‌ها محسوب می‌شود.\nتوسعه اکتشافات؛ سرلوحه فعالیت‌های معدنی «ومعادن»\nشرکت سرمایه‌گذاری توسعه معادن و فلزات در حالی به یکی از برترین هلدینگ‌های معدنی و فلزی کشور تبدیل شده که سرلوحه فعالیت‌های خود را توسعه اکتشاف و در ادامه استخراج و فرآوری مواد معدنی به ویژه سنگ‌آهن قرار داده است. علی‌رغم اهمیت اکتشاف، متاسفانه توجه چندانی به این مهم در کشور ما نشده و سرمایه‌گذاری قابل‌توجهی نیز در این حوزه طی سالیان اخیر صورت نپذیرفته است؛ در حالی که اساسی‌ترین بخش در معدن‌کاری، اکتشاف است و در اکثر کشورهای برتر معدنی جهان همچون کانادا و استرالیا، توسط دولت و با تخصیص بودجه‌ای جداگانه و به‌کارگیری به‌روزترین تجهیزات و دستگاه‌ها انجام می‌شود اما در کشور ما نه تنها اقدامات چندانی توسط دولت در این بخش انجام نشده و بودجه‌ای برای آن در نظر گرفته نمی‌شود بلکه بخش عمده‌ای از اکتشافات توسط بخش خصوصی و با سرمایه‌گذاری هلدینگ‌های معدنی و فلزی در حال است. در همین راستا، «ومعادن» که اکتشاف را یکی از رسالت‌های اصلی خود می‌داند، اقدام به تاسیس و راه‌اندازی شرکت‌هایی همچون یاقوت توسعه معادن و فلزات خاورمیانه، اکتشاف تجلی صبا و مدیریت اکتشاف منابع معدنی پایا کرده است تا علاوه بر توسعه اکتشافات در شرکت‌های زیرمجموعه خود، سایر هلدینگ‌های معدنی و فلزی کشور را نیز ترغیب به راه‌اندازی شرکت‌های تخصصی در حوره اکتشاف کند.\nشرکت یاقوت توسعه معادن و فلزات به عنوان بازوی اجرایی «ومعادن» در حوزه اکتشافات، هم‌اکنون سه پروژه مهم را در دست اجرا دارد که از جمله می‌توان به پروژه مس جانجا به عنوان یکی از بزرگ‌ترین پروژه‌های معدنی کشور در استان سیستان و بلوچلستان اشاره کرد. شرکت اکتشاف تجلی صبا با سهام‌داری ۳۴ درصدی شرکت تجلی توسعه معادن و فلزات که به عنوان اولین شرکت پروژه‌محور بورسی کشور شناخته می‌شود و یکی از شرکت‌های زیرمجموعه هلدینگ «ومعادن» است، راه‌اندازی شده است. زمینه فعالیت شرکت تجلی صبا در حوزه‌های اکتشاف، استخراج، بهره‌برداری و تغلیظ مواد معدنی و استحصال عناصر معدنی از معادن، طراحی، توسعه، راه‌اندازی و ایجاد انواع طرح‌ها و واحدهای تولیدی معدنی و فلزی است. شرکت مدیریت اکتشاف منابع معدنی پایا، دیگر شرکت زیرمجموعه هلدینگ «ومعادن» است که با هدف تجمیع سرمایه‌ها و دستیابی به امکان اجرای حفاری‌های عمیق و بهره‌مندی از فناوری‌های روز برای اکتشاف ذخایر سنگ آهن و تامین مواد اولیه، توسط کنسرسیومی متشکل از شرکت‌های سرمایه‌گذاری توسعه معادن و فلزات، فولاد مبارکه اصفهان، فولاد خوزستان، فولاد ماهان سپاهان، سرمایه‌گذاری صدر تامین، معدنی و صنعتی گل‌گهر، معدنی و صنعتی چادرملو، سرمایه‌گذاری غدیر، ذوب آهن اصفهان و معدنی و صنعتی صبانور راه‌اندازی شده و «ومعادن»، ۸٫۳ درصد از سهام آن را در اختیار دارد. شرکت سرمایه‌گذاری توسعه معادن و فلزات در تلاش است اقدامات خود در حوزه اکتشاف را توسعه دهد و بدون شک حضور این هلدینگ عظیم معدنی و فلزی در صنعت کشور، نویدبخش آینده‌ای روشن در زنجیره فولاد کشور خواهد بود.\nعلاوه‌براین، از جمله اقدامات برجسته دیگر «ومعادن» در حوزه اکتشاف، می‌توان به اجرای ۷۰ هزارمتر عملیات اکتشافی در سال گذشته اشاره کرد که ۶۰ هزارمتر آن توسط شرکت معدنی و صنعتی صبانور و ۱۰ هزارمتر آن توسط شرکت توسعه معادن و صنایع مس جانجا انجام شد. توسعه اکتشافات در شرکت سرمایه‌گذاری توسعه معادن و فلزات در سال پیش، ۸۰ میلیون تن ذخیره جدید سنگ‌آهن به مجموع ذخایر این ماده معدنی مهم اضافه کرد که در نوع خود، اقدامی بی‌نظیر محسوب می‌شود. این شرکت در سال جاری نیز اجرای ۶۲ هزارمتر حفاری اکتشافی را در دستور کار خود قرار داده است. لازم به ذکر است که شرکت سرمایه‌گذاری توسعه معادن و فلزات در راستای تامین مواد اولیه زنجیره فولاد کشور، پروژه‌های مختلفی را در دست اجرا دارد که از جمله آن‌ها می‌توان به احداث کارخانه تولید آهن اسفنجی با ظرفیت‌ یک میلیون و ۶۰۰ هزار تن در شرکت صنایع فولاد کردستان، احداث کارخانه تولید کنسانتره با ظرفیت دو میلیون تن در شرکت توسعه معدنی و صنعتی صبانور، احداث کارخانه گندله‌سازی شهرک با ظرفیت یک میلیون تن، احداث کارخانه تولید آهن اسفنجی در شرکت‌های صنایع آهن و فولاد آرتاویل و فولاد اقلید پارس هر یک با ظرفیت یک میلیون و ۱۰۰ هزار تن اشاره کرد. «ومعادن» به عنوان یکی از سهام‌داران شرکت توسعه آهن و فولاد گل‌گهر، پروژه احداث احیا مستقیم مگامدول طوبی را دست اقدام دارد؛ ضمن اینکه افزایش ظرفیت خطوط کنسانتره ۵، ۶ و ۷ شرکت معدنی و صنعتی گل‌گهر در قالب طرح‌های توسعه‌ای این شرکت نیز در دستور کار «ومعادن» قرار گرفته است.\n",
        "persian_date": "1402-08-13 12:50:00",
        "date": 1699102200000,
        "key": "ومعادن",
        "url": "https://www.bourse24.ir/news/279400/نقش-انکارناپذیر-«ومعادن»-در-حوزه-اکتشاف-و-تامین-مواد-اولیه-زنجیره-فولاد"
    },
    {
        "text": " بورس24 : شرکت سرمایه‌گذاری توسعه معادن و فلزات (ومعادن) در راستای توسعه اکتشافات خود به عنوان مهم‌ترین بخش در معدن‌کاری روز جهان، اقدام به سرمایه‌گذاری و راه‌اندازی سه شرکت یاقوت توسعه معادن و فلزات، اکتشاف تجلی صبا و مدیریت اکتشاف منابع معدنی پایا کرده است؛ ضمن اینکه در راستای تامین پایدار مواد اولیه زنجیره فولاد کشور، این شرکت پروژه‌های بزرگی همچون احداث کارخانه تولید آهن اسفنجی با ظرفیت‌ ۱.۶ میلیون تن در شرکت صنایع فولاد کردستان، احداث کارخانه تولید کنسانتره سنگ آهن با ظرفیت دو میلیون تن در شرکت توسعه معدنی و صنعتی صبانور، احداث کارخانه گندله‌سازی شهرک با ظرفیت یک میلیون تن و احداث کارخانه تولید آهن اسفنجی در شرکت‌های صنایع آهن و فولاد آرتاویل و فولاد اقلید پارس هر یک با ظرفیت ۱.۱ میلیون تن  را در دست اجرا دارد.\nشرکت سرمایه‌گذاری توسعه معادن و فلزات «ومعادن» به عنوان یکی از بزرگ‌ترین هلدینگ‌های صنایع معدنی و فلزی کشور به ویژه در حوزه سنگ‌آهن و فولاد، همگام با افزایش سرمایه‌گذاری و توسعه پایدار فعالیت‌های خود، نقش موثر و بسزایی در اجرای طرح‌های توسعه‌ای و همچنین افزایش تولید شرکت‌های بزرگ فولادی کشور ایفا کرده است. این هلدینگ علاوه بر حمایت و افزایش ارزش سهام این شرکت‌ها در بورس تهران، رشد ارزش پرتفوی خود را در دستور کار قرار داده است. در همین راستا، «ومعادن» با در اختیار داشتن بخش عمده‌ای از سهام سه شرکت بزرگ تولیدکننده سنگ‌آهن در کشور یعنی شرکت معدنی و صنعتی گل‌گهر (۲۳٫۰۳ درصد)، شرکت معدنی و صنعتی چادرملو (۱۷٫۴۶ درصد) و شرکت سنگ آهن گهرزمین (۱۹٫۱۵ درصدی)، نقشی پررنگ و اثرگذار در تامین خوراک مورد نیاز فولادسازان کشور ایفا می‌کند. علاوه‌براین، ۸۲٫۰۵ درصد از سهام شرکت معدنی و صنعتی صبانور به عنوان بزرگ‌ترین تولیدکننده سنگ‌آهن در غرب کشور، متعلق به «ومعادن» است که نشان می‌دهد این هلدینگ، از چه جایگاه مهمی در زنجیره فولاد کشور برخوردار است.\nمیزان ذخایر سنگ‌آهن جهان، حدود ۱۸۰ میلیارد تن تخمین زده می‌شود و ایران با سهم دو میلیارد و ۷۰۰ میلیون تنی، حدود ۱٫۵ درصد از ذخایر سنگ‌آهن جهان را در اختیار دارد. طبق آمار منتشر شده توسط سازمان زمین شناسی ایالات متحده آمریکا، میزان استخراج سنگ‌آهن خام جهان در سال گذشته میلادی، حدود دو میلیارد و ۶۰۰ میلیون تن با آهن محتوی یک میلیارد و ۵۸۰ میلیون تن بوده که حاکی از عیار متوسط ۶۰٫۵ درصدی است. در این سال، ایران با استخراج بیش از ۷۸ میلیون تن سنگ‌آهن با عیار متوسط ۶۵٫۳ که بالاتر از میانگین عیار جهانی است، در رده هشتم برترین تولیدکنندگان سنگ‌آهن جهان قرار گرفت. شرکت‌های سنگ آهن گهرزمین (۱۲ میلیون و ۵۴۵ هزار و ۴۷ تن)، معدنی و صنعتی چادرملو (۹ میلیون و ۵۱۳ هزار و ۹۰۶ تن)، معدنی و صنعتی گل‌گهر (۹ میلیون و ۴۰۴ هزار و ۸۰۸ تن) و معدنی و صنعتی صبانور (سه میلیون و ۵۲۴ هزار و ۸۰۶ تن) سنگ‌آهن در سال گذشته استخراج کردند و در نتیجه سهم ۴۴٫۷ درصدی از استخراج سنگ‌آهن کشور به شرکت‌هایی که سرمایه‌گذاری توسعه معادن و فلزات در آن‌ها سهم قابل توجهی دارد، تعلق گرفت. این چهار شرکت در سال گذشته، جزو برترین تولیدکنندگان کنسانتره کشور نیز قرار گرفتند و سهم ۵۱٫۱ درصدی از تولید ۵۵ میلیون و ۸۷۰ هزار تن کنسانتره را به خود اختصاص دادند؛ علاوه‌براین، ۳۵ درصد از ۵۴ میلیون و ۳۲۰ هزار تن گندله تولیدی کشور در سال گذشته، توسط این شرکت‌ها (به علاوه مجتمع فولاد خراسان) به تولید رسید و سهم ۲۰٫۳ درصدی از تولید ۳۱ میلیون و ۷۳۰ هزار آهن اسفنجی در سال ۱۴۰۱، به شرکت‌های معدنی و صنعتی گل‌گهر، مجتمع فولاد خراسان، معدنی و صنعتی چادرملو و آهن و فولاد ارفع تعلق گرفت که هلدینگ «ومعادن» یکی از سهام‌داران عمده آن‌ها محسوب می‌شود.\nتوسعه اکتشافات؛ سرلوحه فعالیت‌های معدنی «ومعادن»\nشرکت سرمایه‌گذاری توسعه معادن و فلزات در حالی به یکی از برترین هلدینگ‌های معدنی و فلزی کشور تبدیل شده که سرلوحه فعالیت‌های خود را توسعه اکتشاف و در ادامه استخراج و فرآوری مواد معدنی به ویژه سنگ‌آهن قرار داده است. علی‌رغم اهمیت اکتشاف، متاسفانه توجه چندانی به این مهم در کشور ما نشده و سرمایه‌گذاری قابل‌توجهی نیز در این حوزه طی سالیان اخیر صورت نپذیرفته است؛ در حالی که اساسی‌ترین بخش در معدن‌کاری، اکتشاف است و در اکثر کشورهای برتر معدنی جهان همچون کانادا و استرالیا، توسط دولت و با تخصیص بودجه‌ای جداگانه و به‌کارگیری به‌روزترین تجهیزات و دستگاه‌ها انجام می‌شود اما در کشور ما نه تنها اقدامات چندانی توسط دولت در این بخش انجام نشده و بودجه‌ای برای آن در نظر گرفته نمی‌شود بلکه بخش عمده‌ای از اکتشافات توسط بخش خصوصی و با سرمایه‌گذاری هلدینگ‌های معدنی و فلزی در حال است. در همین راستا، «ومعادن» که اکتشاف را یکی از رسالت‌های اصلی خود می‌داند، اقدام به تاسیس و راه‌اندازی شرکت‌هایی همچون یاقوت توسعه معادن و فلزات خاورمیانه، اکتشاف تجلی صبا و مدیریت اکتشاف منابع معدنی پایا کرده است تا علاوه بر توسعه اکتشافات در شرکت‌های زیرمجموعه خود، سایر هلدینگ‌های معدنی و فلزی کشور را نیز ترغیب به راه‌اندازی شرکت‌های تخصصی در حوره اکتشاف کند.\nشرکت یاقوت توسعه معادن و فلزات به عنوان بازوی اجرایی «ومعادن» در حوزه اکتشافات، هم‌اکنون سه پروژه مهم را در دست اجرا دارد که از جمله می‌توان به پروژه مس جانجا به عنوان یکی از بزرگ‌ترین پروژه‌های معدنی کشور در استان سیستان و بلوچلستان اشاره کرد. شرکت اکتشاف تجلی صبا با سهام‌داری ۳۴ درصدی شرکت تجلی توسعه معادن و فلزات که به عنوان اولین شرکت پروژه‌محور بورسی کشور شناخته می‌شود و یکی از شرکت‌های زیرمجموعه هلدینگ «ومعادن» است، راه‌اندازی شده است. زمینه فعالیت شرکت تجلی صبا در حوزه‌های اکتشاف، استخراج، بهره‌برداری و تغلیظ مواد معدنی و استحصال عناصر معدنی از معادن، طراحی، توسعه، راه‌اندازی و ایجاد انواع طرح‌ها و واحدهای تولیدی معدنی و فلزی است. شرکت مدیریت اکتشاف منابع معدنی پایا، دیگر شرکت زیرمجموعه هلدینگ «ومعادن» است که با هدف تجمیع سرمایه‌ها و دستیابی به امکان اجرای حفاری‌های عمیق و بهره‌مندی از فناوری‌های روز برای اکتشاف ذخایر سنگ آهن و تامین مواد اولیه، توسط کنسرسیومی متشکل از شرکت‌های سرمایه‌گذاری توسعه معادن و فلزات، فولاد مبارکه اصفهان، فولاد خوزستان، فولاد ماهان سپاهان، سرمایه‌گذاری صدر تامین، معدنی و صنعتی گل‌گهر، معدنی و صنعتی چادرملو، سرمایه‌گذاری غدیر، ذوب آهن اصفهان و معدنی و صنعتی صبانور راه‌اندازی شده و «ومعادن»، ۸٫۳ درصد از سهام آن را در اختیار دارد. شرکت سرمایه‌گذاری توسعه معادن و فلزات در تلاش است اقدامات خود در حوزه اکتشاف را توسعه دهد و بدون شک حضور این هلدینگ عظیم معدنی و فلزی در صنعت کشور، نویدبخش آینده‌ای روشن در زنجیره فولاد کشور خواهد بود.\nعلاوه‌براین، از جمله اقدامات برجسته دیگر «ومعادن» در حوزه اکتشاف، می‌توان به اجرای ۷۰ هزارمتر عملیات اکتشافی در سال گذشته اشاره کرد که ۶۰ هزارمتر آن توسط شرکت معدنی و صنعتی صبانور و ۱۰ هزارمتر آن توسط شرکت توسعه معادن و صنایع مس جانجا انجام شد. توسعه اکتشافات در شرکت سرمایه‌گذاری توسعه معادن و فلزات در سال پیش، ۸۰ میلیون تن ذخیره جدید سنگ‌آهن به مجموع ذخایر این ماده معدنی مهم اضافه کرد که در نوع خود، اقدامی بی‌نظیر محسوب می‌شود. این شرکت در سال جاری نیز اجرای ۶۲ هزارمتر حفاری اکتشافی را در دستور کار خود قرار داده است. لازم به ذکر است که شرکت سرمایه‌گذاری توسعه معادن و فلزات در راستای تامین مواد اولیه زنجیره فولاد کشور، پروژه‌های مختلفی را در دست اجرا دارد که از جمله آن‌ها می‌توان به احداث کارخانه تولید آهن اسفنجی با ظرفیت‌ یک میلیون و ۶۰۰ هزار تن در شرکت صنایع فولاد کردستان، احداث کارخانه تولید کنسانتره با ظرفیت دو میلیون تن در شرکت توسعه معدنی و صنعتی صبانور، احداث کارخانه گندله‌سازی شهرک با ظرفیت یک میلیون تن، احداث کارخانه تولید آهن اسفنجی در شرکت‌های صنایع آهن و فولاد آرتاویل و فولاد اقلید پارس هر یک با ظرفیت یک میلیون و ۱۰۰ هزار تن اشاره کرد. «ومعادن» به عنوان یکی از سهام‌داران شرکت توسعه آهن و فولاد گل‌گهر، پروژه احداث احیا مستقیم مگامدول طوبی را دست اقدام دارد؛ ضمن اینکه افزایش ظرفیت خطوط کنسانتره ۵، ۶ و ۷ شرکت معدنی و صنعتی گل‌گهر در قالب طرح‌های توسعه‌ای این شرکت نیز در دستور کار «ومعادن» قرار گرفته است.\n",
        "persian_date": "1402-08-08 13:06:00",
        "date": 1698671160000,
        "key": "ومعادن",
        "url": "https://www.bourse24.ir/news/279197/نقش-انکارناپذیر-«ومعادن»-در-حوزه-اکتشاف-و-تامین-مواد-اولیه-زنجیره-فولاد"
    },
    {
        "text": "به گزارش کدال نگر بورس24 ، شرکت سرمایه گذاری توسعه معادن و فلزات در مهر ماه حدود 0.1 میلیارد تومان از معاملات خود سود کسب نمود. ارزش پرتفوی بورسی این شرکت نیز در این ماه به بیش از 154 هزار میلیارد تومان رسید و 1848 میلیارد تومان افزایش داشت.\n\n",
        "persian_date": "1402-08-07 16:19:00",
        "date": 1698596340000,
        "key": "ومعادن",
        "url": "https://www.bourse24.ir/news/279102/ارزش-پرتفوی-«ومعادن»-از-154-همت-گذشت"
    },
    {
        "text": " بورس24 : شرکت دانش‌بنیان کاوشگران صنایع معدنی راشا در سال ۱۳۹۸ توسط هفت شرکت بزرگ معدنی و فولادی، با محوریت شرکت سرمایه‌گذاری توسعه معادن و فلزات (ومعادن) و مشارکت شرکت‌های معدنی و صنعتی گل‌گهر (کگل)، معدنی و صنعتی چادرملو (کچاد)، معدنی و صنعتی گهرزمین (کگهر)، آهن و فولاد ارفع (ارفع)، مجتمع فولاد خراسان (فخاس) و توسعه معدنی و صنعتی صبانور (کنور) با هدف ایجاد حلقه ارتباطی مؤثر بین صنعت و اکوسیستم پژوهشی در حوزه معدن و صنایع معدنی تشکیل شده و بهینه‌سازی نوآورانه فرآیندها، فرآوری فناورانه پسماند‌های زنجیره معدن و فولاد، توسعه تکنولوژی آهن‌سازی نسل سوم و معدنکاری و تولید فولاد سبز از جمله اقدامات دیگری است که شرکت راشا علاوه بر موضوع هوشمندسازی، روی آن‌ها تمرکز دارد.\nدر ارتباط با سرمایه‌گذاری کارآمد تامین گاز طبیعی صنایع معدنی و فولادی، «مقداد ملکی» مدیرعامل شرکت دانش‌بنیان کاوشگران صنایع معدنی راشا گفت: در زنجیره صنعت فولاد کشور در حال حاضر در حدود ۱۱ میلیارد مترمکعب گاز طبیعی مصرف می‌شود و پس از تحقق تولید ۵۵ میلیون تن فولاد این میزان به حدود ۱۸ میلیارد متر مکعب افزایش خواهد یافت. سبد انرژی صنعت فولاد کشور را ۷۲ درصد گاز طبیعی، ۲۰ درصد برق و ۸ درصد کک تشکیل داده و تولید برق در نیروگاه نیز نیازمند استفاده از گاز طبیعی می‌باشد و این یعنی به طور غیرمستقیم حدود ۹۰ درصد از سبد انرژی صنعت فولاد کشور به گاز طبیعی اختصاص دارد.\nوی افزود: با توجه به ناترازی مشهود موجود در تولید و مصرف گاز طبیعی کشور و شدت یافتن این ناترازی در سال‌های آینده، صنایع آهن و فولاد کشور با مشکلات جدی ناشی از محدودیت گاز در فصل سرما مواجه و عدم‌النفع‌های سنگینی تا ۳۰ درصد از سود خالص سالیانه خود را متحمل خواهند شد.\nملکی تاکید کرد: وجود این مشکل، بسیاری از شرکت‌های بازرگانی حوزه انرژی را بر آن داشته تا راهکار‌های خاص و بعضا غیراقتصادی را به شرکت‌های فولادی عرضه نمایند. متاسفانه راهبرد متناسب با شرایط فنی و اقتصادی شرکت‌ها با نگاه کوتاه‌مدت، میان‌مدت و بلندمدت تدوین نگردیده و در صورت ادامه این روال بدیهی است شاهد سرمایه‌گذاری ناکارآمد شرکت‌های فولادی در این حوزه باشیم.\nوی اظهار داشت: شرکت دانش‌بنیان کاوشگران صنایع معدنی راشا برای پرکردن این خلاء و تدوین راهبرد عملیاتی اقتصادی برای جبران کمبود گاز، با بهره‌گیری از متخصصان خبره حوزه گاز، با ارزیابی راهکار‌های موجود از جمله سرمایه‌گذاری جهت مشارکت در توسعه میادین گاز طبیعی، احداث واحد تولید LNG، واردات LNG، ذخیره‌سازی و استفاده مستقیم از LPG و احداث واحد‌های SNG و…، راهبرد متناسب با شرکت‌های معدنی و فولادی برای مواجه با ناترازی گاز موجود در کشور و نیز کاهش عدم‌النفع ناشی از آن را ارائه نموده است.\n«مقداد ملکی» مدیرعامل شرکت دانش‌بنیان کاوشگران صنایع معدنی راشا در خاتمه خاطرنشان ساخت: راشا آمادگی کامل جهت ارائه این راهبرد به تمامی شرکت‌های معدنی و فولادی را دارا می‌باشد.\n",
        "persian_date": "1402-08-07 13:04:00",
        "date": 1698584640000,
        "key": "ومعادن",
        "url": "https://www.bourse24.ir/news/279032/راهبرد-راشا-در-تامین-گاز-طبیعی-صنایع-معدنی-و-فولادی"
    },
    {
        "text": "به گزارش کدال نگر بورس24 ، شرکت سرمایه گذاری توسعه معادن و فلزات در 6  ماهه منتهی به شهریور 1602 میلیارد تومان سود خالص محقق کرد که به نسبت دوره مشابه قبل رشد 7  درصدی داشت.\nومعادن 1502 میلیارد تومان درآمد سود سهام شناسایی کرد که افزایش 4 درصدی داشت. جمع درآمدهای عملیاتی به 1741 میلیارد تومان رسید و رشد 12 درصدی را ثبت کرد.\n\n",
        "persian_date": "1402-07-30 12:54:00",
        "date": 1697979240000,
        "key": "ومعادن",
        "url": "https://www.bourse24.ir/news/278063/عملکرد-6-ماهه-«ومعادن»-با-رشد-همراه-شد"
    },
    {
        "text": " بورس24 : طی حکمی از سوی اردشیر سعدمحمدی، مدیرعامل شرکت سرمایه‌گذاری توسعه معادن و فلزات، سید علیرضا موسوی به عنوان مدیرعامل جدید شرکت توسعه معدنی و صنعتی صبانور (کنور) منصوب و جانشین محمد کلانتری شد.\nامروز، یکشنبه ۲۳ مهرماه، مراسم تودیع کلانتری و معارفه موسوی به عنوان مدیرعامل جدید این هلدینگ بزرگ سنگ آهنی، در محل شرکت صبانور برگزار شد؛ همچنین محمد کلانتری به عنوان عضو موظف و رئیس هیئت‌مدیره شرکت فولاد سرمد ابرکوه منصوب شد.\nسعدمحمدی ضمن تقدیر از زحمات و تلاش‌های محمد کلانتری، طی مدیریت چندساله خود در صبانور، بیان کرد: سه طرح بزرگ در شرکت فولاد سرمد ابرکوه با سرمایه‌گذاری بیش از ۳۰۰ میلیون یورویی در حال اجراست؛ با توجه به سوابق و تجربیات آقای کلانتری در این زمینه، وی به عنوان رئیس هیئت‌مدیره این شرکت فولادی منصوب شد و امیدواریم اتفاقات مثبتی در این شرکت نیز رقم بخورد.\nوی ادامه داد: مهندس موسوی که یکی از مدیران توانمند و خوش‌فکر در صنعت ماست، سوابق درخشانی در ایمیدرو و سایر بخش‌های این صنعت داشته است و در دوره قائم‌مقامی مدیریت عامل شرکت آهن و فولاد ارفع نقش بسزایی در توسعه این شرکت داشته است.\nمدیرعامل «ومعادن» تاکید کرد: آنچه برای شرکت صبانور و البته کشور ما بسیار حائز اهمیت است، جدیت در اقدامات اکتشافی و تکمیل بدون چالش زنجیره فولاد است. شرکت توسعه معادن و فلزات چهار طرح فولادی در دست اجرا دارد که نیاز به مواد اولیه پایدار دارند؛ کارخانه احیا مستقیم فولاد اقلید پارس و آرتاویل، ذوب و فولادسازی کردستان و نیز طرح فولادسازی سرمد از جمله پروژه‌های بزرگ در حال اجرا هستند.\nوی در پایان از مدیریت جدید صبانور خواست که برنامه‌های توسعه شرکت صبانور با قدرت و جدیت دنبال شود و افزود: سال گذشته ۶۰ هزار متر عملیات حفاری در این شرکت صورت گرفت و ۸۰ میلیون تن به ذخایر در اختیار صبانور افزوده شد؛ این اقدامات باید با جدیت و سرعت بیشتری ادامه یابد و همچنین استفاده از تکنولوژی‌های جدید در دستور کار قرار گیرد.\nموسوی در حال حاضر عضو هیئت‌مدیره «ومعادن» است و از جمله سوابق وی می‌توان به قائم‌مقام مدیرعامل شرکت آهن و فولاد ارفع و معاونت فروش و بازاریابی این شرکت فولادی و عضویت در هیئت‌مدیره آلومینیوم جاجرم اشاره کرد.\nمحمد کلانتری در دوره مدیریت خود اقدامات شاخصی در جهت توسعه صبانور و استان کردستان و همدان انجام داد.\n",
        "persian_date": "1402-07-23 15:28:00",
        "date": 1697383680000,
        "key": "ومعادن",
        "url": "https://www.bourse24.ir/news/277563/مدیرعامل-جدید-صبانور-منصوب-شد"
    },
    {
        "text": " بورس24 : سرمایه گذاری توسعه معادن و فلزات با نماد \" ومعادن \" از بزرگترین واحد های فعال اقتصاد داخل بوده که با سرمایه اسمی 19.2 همتی ، در بازار سرمایه 85.4 هزار میلیارد تومان ارزش گذاری شده است. فولاد مبارکه اصفهان با در اختیار داشتن تقریبا 97 میلیارد برگه سهم این غول سرمایه گذاری ، سهامدار ارشد شرکت بوده و در تعیین سیاست های سرمایه گذاری ، مالی و عملیاتی نقش اساسی دارد.تبلور فرآیند گلچین شرکت های بورسی و هدایت منابع مالی به سمت واحد های پرپتانسیل و کم ریسک ، در رشد مستمر اصلی ترین مجرای درآمدی شرکت ، یعنی درآمد سود سهام دریافتی از محل شرکت های سرمایه پذیر قابل رویت است. توجه فرمایید که شرکت مادر یعنی ومعادن نه تنها از محل رشد سود نقدی تقسیمی (  DPS Grpowth ) منفعت برده ، بلکه عملکرد مثبت واحد های تابعه ، افزایش ارزش بازار سهام آنها را به دنبال داشته و این اتفاق بنیادی نیز سود سرمایه قابل توجهی نصیب ومعادن کرده است ؛ بدین صورت که تفاوت 139 هزار میلیارد تومانی بهای تمام شده و ارزش بازار سرمایه گذاری های بورسی گویای ارزش افزوده یا همان سود سرمایه ای (Capital Gain ) است که نصیب سهامداران شده است. روند صعودی درآمد سود هر سهم دریافتی به شرح زیر ارائه شده است:  \nیکی از بهینه و کم ریسک ترین ساختار های سرمایه موجود در بورس اوراق بهادار متعلق به ومعادن است. از مجموع 47.6 هزار میلیارد تومان منابع مالی بیزینس ، 96% ( 45.8 همت ) از محل حقوق صاحبان سهام تامین شده و همین امر ریسک مالی پیرامون فعالیت های بیزینس را به نحو چشمگیری تقلیل داده و عملا از بین برده است.مانده حساب سود انباشته در تراز نامه شرکت ، توجه هر سرمایه گذاری را به خود جلب می کند. این حساب از دو دیدگاه گذشته نگر و آینده نگر قابل ارزیابی است: دیدگاه نخست ، مهر تاییدی بر عملکرد قابل قبول کادر مدیریتی در شناسایی فرصت های سرمایه گذاری سودساز و هدایت و تمرکز منابع مالی در این پروژه ها است ؛ به گونه ای که ماحصل استراتژی های مالی و عملیاتی اثربخش تیم مدیریتی ، مانده 21.2 هزار میلیارد تومانی حساب سود انباشته بوده و همین امر شرکت را به یکی از شرکت های به اصطلاح استخوان دار بورس تبدیل کرده است.دیدگاه دوم بر تاثیر بالقوه چنین رقمی بر ارزش بیزینس تاکید دارد ؛ بدین صورت که با افزایش سرمایه از محل این ثروت انباشته شده در دل بیزینس و تخصیص منابع حاصله به طرح های پرپتانسیل و سود آور ، نه تنها ثبات بیزینس از طریق تقویت و گسترش مجاری درآمدی ( سود سهام دریافتی ) در سال های پیش رو تثبیت خواهد شد ، بلکه با تزریق و به کارگیری این منابع انباشته ، از کاهش ارزش آن نیز جلوگیری خواهد شد. کادر مدیریتی شرکت نیز با علم به این موضوع ، اخیرا پیشنهاد افزایش سرمایه 56% به میزان 10.7 هزار میلیارد تومان از این محل را به حسابرس قانونی ارائه کرده است.بررسی سبد سرمایه گذاری های بورسی این غول معدنی فلزی از رشد 3.42 هزار میلیاردی ارزش بازار این سرمایه گذاری ها حکایت دارد. ارزش بازار سبد بورسی شرکت در انتهای شهریور 1402 ، 158.4 هزار میلیارد تومان گزارش شده که بخش اعظم آن ، 78% معادل 123.7 همت مربوط به صنعت استخراج کانه های فلزی است. شرکت های سنگ آهن گل گهر ( 46.1 همت ) ، معدنی صنعتی چادرملو ( 25.3 همت ) ، سنگ آهن گهر زمین ( 23.9 همت ) و توسعه معدنی صنعتی صبانور ( 20.7 همت ) که همگی از بزرگان صنعت یاد شده هستند ، بخش عمده ارزش بازار پرتفوی بورسی را به خود اختصاص داده اند.شرکت در شهریور 1402 نه تنها هیچ یک از سرمایه گذاری های خود را واگذار نکرده ، بلکه اقدام به تحصیل سهام نیز کرده است ؛ بدین صورت که وزن پرتفوی بورسی به میزان 727 میلیارد تومان سنگین تر شده است. بخش عمده این منابع در آهن و فولاد ارفع ( 248 میلیارد ) ، افزایش سرمایه شهید قندی ( 274 میلیارد ) و صندوق درآمد ثابت نوع دوم کارا (98 میلیارد ) سرمایه گذاری شده است.  شایان ذکر است که با پایان یافتن جسله معاملاتی روز یک شنبه ( 16/07/1402 ) ، ارزش افزوده پرتفوی بورسی شرکت 137 همت ، ارزش افزوده ملک و املاک 2.14 همت و حقوق صاحبان سهام نیز 45.8 همت گزارش شده ؛ فلذا خالص ارزش روز دارایی ها تقریبا 185 هزار میلیارد تومان و با احتساب سرمایه 19.2 همتی ، نسبت قیمت به خالص ارزش دارایی ها ( P/NAV ) ، 46% محاسبه شده است. ( ارزش افزوده پرتفوی غیربورسی لحاظ نشده است).در تاریخ نگارش این مقاله ، اهم اطلاعات تابلوی سهم به شرح زیر است:قیمت پایانی :  4.439 ریالارزش بازار : 85.4 هزار میلیارد توماننسبت P/E  : 6.1نسبت P/E گروه : 8.2نمودار قیمتی سهم نیز به شرح زیر تحلیل شده است:با توجه به موقعیت تکنیکال سهم ، فرصت خرید کم ریسکی فراهم شده است ، بدین صورت که تلاقی حمایت 430 تومانی با کف کانال بلندمدت ، ریسک اصلاح یا ریزش بیشتر سهم را به حداقل رسانده است. علاوه بر آن ، حرکات اخیر سهم مشکوک به الگوی کف دوقلو نیز است. در صورت بازگشت و شروع فاز صعودی ، نخستین تارگت سهم ، 500 تومان و پس از آن منطقه مقاومتی 600 تومان خواهد بود.\n\n",
        "persian_date": "1402-07-19 10:35:00",
        "date": 1697020500000,
        "key": "ومعادن",
        "url": "https://www.bourse24.ir/news/277439/ومعادن-با-نیمی-از-خالص-ارزش-دارایی-ها-معامله-می-شود"
    },
    {
        "text": " بورس24 : مدیر عامل شرکت پرتو تابان معادن و فلزات به مهمترین برنامه ها و اهداف این مجموعه معدنی پرداخت و تصریح کرد که افزایش میزان دارایی های این شرکت تا مرز ۳۵۰۰ میلیارد تومان با توجه به آنکه بازار سرمایه در دو سال اخیر بیشتر در حال رکود و بعضاً منفی بوده است، نشان از تلاش و حرفه ای عمل کردن در چیدمان سبد سهام و ورود و خروج به موقع از سهام مختلف و ارزنده بازار سرمایه بوده است.\nعلی متولی درباره تاریخچه شکل گیری این شرکت اظهار کرد: شرکت پرتو تابان معادن و فلزات در سال ۱۳۹۹ به عنوان بازوی اجرایی هلدینگ توسعه معادن و فلزات در بازار سرمایه تأسیس شد. مأموریت این شرکت سودآوری و افزایش ثروت سهامدار عمده با فعالیت در بازار سرمایه است.\nاو ادامه داد: سهامدار عمده نیز هلدینگ توسعه معادن و فلزات است. از جمله اهداف دیگر تأسیس این شرکت، حفظ ارزش و کنترل قیمت سهام شرکت های زیرمجموعه هلدینگ و کمک به نقدشوندگی آن با توجه به موقعیت های مختلف بازار سرمایه است. شرکت در حال حاضر به عنوان یک نهاد مالی ثبت شده نزد سازمان بورس و کاملاً مطابق با مقررات و دستورالعمل های ناظر بر نهادهای مالی فعالیت می کند.\nمتولی عنوان کرد: از سال ۱۳۹۹ تا کنون، به طور متوسط سالانه سود خالص شرکت سرمایه گذاری پرتو تابان دو برابر شده است. یعنی از ۷۵ میلیارد به ۱۵۰ و در سال ۱۴۰۱ به ۳۳۵ میلیارد تومان رسیده است. این رشد سودآوری و افزایش میزان دارایی های شرکت تا مرز ۳۵۰۰ میلیارد تومان با توجه به آنکه بازار سرمایه در دو سال اخیر بیشتر در حال رکود و بعضاً منفی بوده است، نشان از تلاش و حرفه ای عمل کردن در چیدمان سبد سهام و ورود و خروج به موقع از سهام مختلف و ارزنده بازار سرمایه بوده است. شرکت برای سال ۱۴۰۲ نیز سود ۶۰۰ میلیارد تومانی را هدف گذاری کرده است که در ۶ ماهه اول سال ۶۷ درصد از این عدد را پوشش داده است.\nمدیر عامل شرکت پرتو تابان معادن و فلزات در بخش دیگری از صحبت هایش گفت:  برای بررسی بازار سرمایه می توان به آمار ۶ ماهه نخست سال ۱۴۰۲ اشاره کرد. بر این اساس روند نرخ بازارهای دارایی در ۶ ماه نخست سال نشان می‌دهد، سپرده بانکی و شاخص بورس با رشد ۱۲ و ۸.۹ درصدی بیشترین بازدهی را کسب کردند. نرخ هر دلار آزاد در این بازه حدود ۳.۱ درصد رشد داشت و پس‌ازآن به ترتیب سکه طلا طرح جدید ۹.۷ درصد، ربع‌سکه ۱۲.۵ درصد و نیم‌سکه ۲۰.۲۸ درصد افت قیمت را تجربه کردند.\nاو افزود:‌ شاخص بورس  ۸.۹ درصد ،شاخص فرابورس ۷ درصد، ارزش بازار ۴ درصد و ارزش دلاری بازار ۲ درصد افزایش ، وحجم معاملات ۶۷ درصد  و P/E  گذشته نگر ۱۳ درصد کاهش داشته اند. همچنین صنعت فلزات با رشد ۶ درصدی،  کانه های فلزی با ۵ درصد کاهش از ابتدای سال روبه رو بوده است. ورود پول ۵۲۱ میلیارد تومانی در ابتدای سال  با خروج پول ۲۳۹ میلیارد تومانی همراه بوده است.\nمتولی ادامه داد: بالاترین بازدهی ۶ ماه اخیر در صنایعی همچون بنادر و کشتیرانی با ۴۸.۳۱ درصد ،چوب ۳۶ درصد،خرده فروشی ۳۲درصد، لاستیک و پلاستیک ۳۰ درصد  و محصولات لبنی ۲۹ درصد بوده است و در مقابل کمترین بازدهی مربوط به فراکاب ها با ۲۲ درصد منفی و خودرو با ۱۵ درصد منفی و کانیه ای فلزی با ۱۱ درصد منفی بوده است.  براساس گزارش عملکرد ماهانه ۳۰۰ شرکت تولیدی-خدماتی که تا این لحظه منتشر شده است ، درآمد ۶ ماهه اول این شرکتها با جهش ۴۵ درصد نسبت به ۶ ماهه اول ۱۴۰۱ به حدود ۹۰۰ همت رسید. درآمد شهریور ماه این ۳۰۰ شرکت با رشد ۴۳ درصدی به بیش از ۱۷۳ همت رسیده است.\nاو همچنین اضافه کرد: با توجه به رشد نرخ ارز در پایان سال ۱۴۰۱ و عقب ماندگی بازار سرمایه از دیگر بازارهای رقیب، و ورود پول پرقدرت حتی تا بیش از ۲۰۰۰ میلیارد تومان و رشد ارزش معاملات بالغ بر ۲۰ هزار میلیارد تومان از حوالی بهمن ماه سال ۱۴۰۱ ماه تا اردیبهشت ۱۴۰۲، رشد خوبی را تجربه کرد. شاخص کل در ۱۷ اردیبهشت به رقمی حدودا ۲،۵۳۵،۲۳۷ و پی بر ای گذشته نگر  ۱۰.۷۲رسید، اما پس از آن با خروج پول و کاهش جدی ارزش معاملات با اخبار منفی همچون سقف نرخ خوراک ۷۰۰۰ تومانی ، چند برابر شدن عوارض صادراتی کانه های فلزی، تغییر فرمول محاسبه بهر مالکانه معادن و شایعه تعطیلی بورس کالا و …. شاخص کل در پایان مرداد ماه به کف ۱،۹۳۸،۲۵۳ رسید؛ طوریکه پی بر ای گذشته نگر  به رقم ۷.۲ و ارزش معاملات  به حدود ۳۱۶۶ میلیارد تومان رسید. اما پس از آن با تصویب فرمول نرخ خوراک پتروشیمی و بازگشت عوارض صادراتی به نرخ گذشته و همچنین تعیین نرخ ارز مبادله ای به عنوان پایه معاملات صنایع در بورس کالا بازار وارد مدار مثبت شد.\nمدیر عامل شرکت پرتو تابان معادن و فلزات عنوان کرد: البته با وجود اخبار مثبت بهبود روابط ایران و عربستان و آزاد سازی زندانیان و پول های بلوکه شده و افزایش فروش نفت ، کاهش تورم نقطه به نقطه و رشد GDP در شش ماهه اخیر، بازار سرمایه هنوز با چالش های مهمی رشد نرخ بهره بالای داخلی ، توجه سرمایه گذاران به خرید اوراق و سپرده، بلاتکلیفی سرانجام مذاکرات هسته ای ، نرخ گذاری دستوری صنایعی چون خودرو و …. با بی اعتمادی سرمایه گذاران و خروج پول روبروست، زیرا سرمایه گذاران  به حمایت دولت از این بازار به دلیل  عدم ثبات  سیاست های حامی بورس، نا امید شده اند و متاسفانه دولت تا به حال کسری بودجه خود را از طریق رشد نرخ اقلامی چون خوراک ، انرژی و حذف معافیت های مالیاتی ، بستن عوارض دولتی و.   تامین کرده است و برای احیای اعتماد عمومی به بازار ، باید توجه ویژه های به صنایع ارزآوری چون کانه های فلزی و پتروشیمی و … غیره شود تا مزیت نسبی این صنایع از بین نرفته و بتوانند با رشد سودآوری به اجرای طرحهای توسعه و جذب منابع پراکنده مردم ،رشد و توسعه و اشتغال کشور کمک شود و همچنین صنایعی که مصارف ارزی و فروش ریالی دارند هنوز به دلیل نرخ گذاری های غلط دستوری با کاهش سود و حتی زیان مواجه شده اند که قطعا با آزادسازی نرخ فروش این صنایع چون خودرو میتوان به رشد سودآوری این صنعت مهم امیدوار بود.\nبه گفته او بازار سرمایه با توجه به عواملی چون بهبود مذاکرات سیاسی ، کنترل تورم و عدم اقبال به بازارهای سفته بازی رقیب چون خودرو و مسکن ، پی بر ای جذاب بازار ، آزاد سازی نرخ فروش صنایع، واگذاری سهام خودرویی ها ، تجدید ارزیابی و تعدیل نرخ بهره، عدم کاهش نرخ دلار و قیمت های جهانی می تواند در میان مدت بازدهی بهتری از بازار های دیگر داشته باشد.\n",
        "persian_date": "1402-07-18 11:34:00",
        "date": 1696937640000,
        "key": "ومعادن",
        "url": "https://www.bourse24.ir/news/277388/چشم-انداز-فعالیت-های-پرتو-تابان-معادن-و-فلزات--رشد-۱۰۰-درصدی-سود-خالص"
    },
    {
        "text": " بورس24 : شرکت فولاد اقلید پارس در بهمن‌ماه ۱۴۰۰ با سهام‌داری ۵۱ درصدی شرکت سرمایه‌گذاری توسعه معادن و فلزات، ۳۰ درصدی شرکت معدنی و صنعتی چادرملو و ۱۹ درصدی شرکت بین‌ا‌لمللی مهندسی ایران (ایریتک) تأسیس شد. مجوز احداث کارخانه آهن اسفنجی با ظرفیت تولید ۱.۲ میلیون تن در سال توسط سازمان صنعت، معدن و تجارت استان فارس ۱۱ فروردین‌ماه ۱۴۰۱ صادر شد. پروژه احداث کارخانه آهن اسفنجی فولاد اقلید پارس جز ۴۸ طرح پیشران پیشرفت اقتصادی کشور است. عملیات اجرایی این طرح با حمایت هلدینگ سرمایه‌گذاری توسعه معادن و فلزات «ومعادن» و انتخاب ایریتک به‌عنوان پیمانکار (EPC) آغاز شد.\nرضا شریفی مدیرعامل شرکت فولاد اقلید پارس اظهار داشت: با توجه به اینکه شرکت فولاد اقلید پارس از پروژه‌های پیشران دولت سیزدهم است؛ از سوی دولت اعتبار خوبی برای این پروژه‌های پیشران در نظر گرفته‌شده است و حمایت خوبی نیز از طرف دولت از این پروژه شده است.\nشریفی در خصوص تاریخچه و وضعیت کنونی پروژه آهن اسفنجی شرکت فولاد اقلید پارس گفت: شرکت فولاد اقلید پارس با سرمایه‌گذاری ۵۱ درصدی شرکت “ومعادن”، ۳۰ درصدی چادرملو و ۱۹ درصدی شرکت بین‌ا‌لمللی مهندسی ایران (ایریتک) ۱۱ بهمن‌ماه ۱۴۰۰ تأسیس شد. در ابتدای سال ۱۴۰۱ مجوز احداث کارخانه آهن اسفنجی با ظرفیت تولید ۱.۲ میلیون تن در شهرستان اقلید، به روش احیای مستقیم صادر شد.\nمدیرعامل شرکت فولاد اقلید پارس افزود: در مردادماه ۱۴۰۱ زمین از سوی منابع طبیعی استان تحویل شد و ایریتک به‌عنوان پیمانکار (EPC) انتخاب و پروژه آغاز شد. از سال ۱۴۰۱ تاکنون اتفاقات ویژه‌ای در این پروژه رخ‌داده است که می‌توان به عقد قرارداد پساب یا تأمین آب شرکت اشاره کرد که در وسعت ۷۰ لیتر بر ثانیه با آبفای استان قرارداد بسته شد. این قرارداد یک اولویت خاص دارد که شرکت فولاد اقلید پارس از هیچ‌کدام از منابع زیرزمینی آب استفاده نخواهد کرد. بستر کار پساب خواهد بود که به‌صورت دائم و مستمر است و لذا در خصوص تأمین آب پروژه نگرانی نخواهیم داشت.\nوی در ادامه عنوان کرد: مورد دیگر عقد قرارداد ۲۵ مگاواتی تأمین برق از اداره برق منطقه‌ای استان فارس است که مجوز آن اخذ شد و قرارداد اجرای پست در حال اجرا است. همچنین قرارداد راه دسترسی است که پروژه نیز آغاز و تا دو ماه آینده به پایان خواهد رسید. بر اساس پیش‌بینی‌ها و برنامه‌ریزی‌های صورت گرفته میزان سرمایه‌گذاری موردنیاز ۶ هزار میلیارد تومان خواهد بود که تاکنون ۱۲۰۰ میلیارد جذب و هزینه شده است.\nشریفی با اشاره به حمایت سهامداران از این پروژه گفت: شرکت سرمایه‌گذاری توسعه معادن و فلزات و شرکت معدنی و صنعتی چادرملو به‌عنوان سهامداران پروژه حمایت بسیار خوبی از پروژه دارند و منابع را تأمین می‌کنند.\nمدیرعامل شرکت فولاد اقلید پارس درباره میزان اشتغال‌زایی این پروژه پیشران اقتصادی گفت: این اتفاق ویژه‌ای است که در استان فارس رخ می‌دهد و اشتغال بسیار مناسبی در سطح استان ایجاد خواهد کرد. صنعت فولاد؛ صنعت مادر است و به ازای هر شغل مستقیم آن شغل‌های بسیاری در حوزه غیرمستقیم ایجاد می‌شود. امیدواریم بتوانیم در افق ۱۴۰۴ اتفاق ویژه‌ای را در صنعت فولاد کشور داشته باشیم و از صنایع سبزی باشیم که در رشد و تعالی این کشور فعالیت خواهیم داشت.\nوی خاطرنشان کرد: ما در حوزه آهن اسفنجی در کشور به‌زودی از تولیدکننده‌های این صنعت خواهیم بود. در حال حاضر که پروژه در مرحله احداث است با چالش‌هایی در حوزه تولیدات داخلی مواجه هستیم. بیش از ۸۵ درصد از این صنعت در داخل بومی‌سازی شده که با افتخار از تولیدات داخلی استفاده می‌کنیم اما بخشی از نیازمان را نمی‌توانیم از داخل تهیه کنیم، لذا تقاضای ما از وزارت صمت این است که در بحث تسهیل واردات تکنولوژی و قطعاتی که امکان تولید و تأمین آن در داخل نیست کمک کنند، به‌ویژه در تأمین ارز تا بتوانیم پروژه را در موعد مقرر به اتمام برسانیم.\nشریفی در پایان گفت: از دولت و معاون اول تشکر ویژه دارم که در بحث مجوزها به ما کمک ویژه‌ای کردند و با افتخار عرض می‌کنم که در طرح‌های پیشران، حمایت خاصی از سوی دولت از این طرح‌ها صورت گرفته است.\n",
        "persian_date": "1402-07-16 17:53:00",
        "date": 1696787580000,
        "key": "ومعادن",
        "url": "https://www.bourse24.ir/news/277327/مدیرعامل-شرکت-فولاد-اقلید-پارس-مطرح-کرد:-ضرورت-تسهیل-واردات-تکنولوژی‌های-موردنیاز-صنعت-فولاد"
    },
    {
        "text": " بورس24 : وزیر صنعت، معدن و تجارت گفت: معدن مس جانجا، در تراز یک معدن جهانی است که پیش‌بینی می‌شود ذخیره بیش از یک میلیارد تن داشته باشد و بتواند به یکی از بزرگ‌ترین معادن در حوزه طلا و مس کشور تبدیل شود.\nعباس علی‌آبادی روز پنجشنبه در حاشیه بازدید از معدن مس جانجا اظهار کرد: محدوده اکتشافی جانجا در ۲۱۰ کیلومتری شمال زاهدان و در محدوده شهرستان نیمروز واقع شده، این معدن در تراز یک معدن جهانی است، پیش‌بینی می‌شود ذخیره بیش از یک میلیارد تن داشته باشد که می‌تواند به یکی از بزرگ‌ترین معادن در حوزه طلا و مس کشور تبدیل شود.\nوی افزود: امیدواریم با طرح‌های در دست اجرا چهره سیستان و بلوچستان در سال‌های آینده متفاوت از الان باشد چرا که انرژی برق و آب می‌تواند توسعه پایدار را در این استان رقم بزند.\nوزیر صنعت، معدن و تجارت ادامه داد: در خصوص معدن جانجا تصمیم بر آن شد تا برای ایجاد زنجیره‌های پایین‌دستی در سیستان و بلوچستان برنامه‌ریزی کنیم و چهره این استان را از کشاورزی محور و آب محور به سمت صنعتی تغییر دهیم چرا که این استان استعدادهای لازم را با وجود دانشگاه‌های مرتبط در تمامی نقاط و ظرفیت نیروی انسانی دارا است.\nمعدن جانجا در تراز یک معدن جهانی است\nیکی از معادن با ارزشی که می‌تواند فرصت اشتغال و اقتصاد بسیار خوبی را برای سیستان و بلوچستان فراهم کند معدن جانجا در ۲۱۰ کیلومتری شمال زاهدان و در محدوده شهرستان نیمروز است.\nوزیر صنعت، معدن و تجارت میزان سرمایه‌گذاری معدن جانجا را ۴۰۰ میلیون دلار عنوان و اظهار کرد: شرکت تهیه و تولید مواد معدنی ایران (ایمپاسکو) به‌منظور استفاده از ظرفیت‌های بخش خصوصی و تسریع در عملیات راه‌اندازی، واگذاری، استخراج و فروش معدن را در دستور کار قرارداد و پس از انجام مزایده عمومی، این معدن را به کنسرسیومی با محوریت شرکت سرمایه‌گذاری توسعه معادن و فلزات و عضویت چهار شرکت چادرملو، گل‌گهر، گهر زمین و غدیر واگذار کرد.\nشمال سیستان و بلوچستان سال‌هاست با پدیده خشکسالی دست‌وپنجه نرم می‌کند و بر اثر آن بسیاری از فرصت‌های شغلی در زمینه کشاورزی و دامداری و صید و صیادی این منطقه از بین رفته است، بهره‌برداری از معدن جانجا می‌تواند تحول بزرگی هم در اقتصاد و هم در اشتغال مردم منطقه به وجود آورد.\nبه گفته علی‌آبادی در زمان بهره‌برداری از این معدن امکان اشتغال یک هزار نفر به طور مستقیم و پنج هزار نفر به‌صورت غیرمستقیم فراهم خواهد شد، افزون بر آن در حال حاضر نیز ۶۰ نفر در حال فعالیت بر روی این طرح هستند.\n",
        "persian_date": "1402-07-15 11:23:00",
        "date": 1696677780000,
        "key": "ومعادن",
        "url": "https://www.bourse24.ir/news/277253/وزیرصمت:-تحویل-سیستان-و-بلوچستان-با-معدن-مس-جانجا-رقم-می-خورد"
    },
    {
        "text": "به گزارش کدال نگر بورس24 ، شرکت سرمایه گذاری توسعه معادن و فلزات در شهریور ماه سودی شناسایی نکرد. ارزش پرتفوی بورسی این شرکت نیز در این ماه به 158 هزار میلیارد تومان رسید و 3427 میلیارد تومان افزایش داشت.\n\n",
        "persian_date": "1402-07-05 16:12:00",
        "date": 1695831120000,
        "key": "ومعادن",
        "url": "https://www.bourse24.ir/news/276744/رشد-ارزش-پرتفوی-«ومعادن»-در-شهریور"
    },
    {
        "text": "به گزارش کدال نگر بورس24 ، هیأت مدیره شرکت سرمایه گذاری توسعه معادن و فلزات  افزایش سرمایه 56 درصدی این شرکت از محل سود انباشته را به تصویب رساند.\n\n",
        "persian_date": "1402-07-05 09:02:00",
        "date": 1695805320000,
        "key": "ومعادن",
        "url": "https://www.bourse24.ir/news/276609/«ومعادن»-افزایش-سرمایه-را-تصویب-کرد"
    },
    {
        "text": "اردشیر سعدمحمدی، مدیرعامل هلدینگ سرمایه‌گذاری توسعه معادن و فلزات: بخش معدن و صنایع معدنی و فلزی در آستانه یک انقلاب و تحولی اساسی قرار گرفته است. ظهور فناوری‌های جدید در حوزه فرایندهای معدنکاری، فراوری مواد معدنی و تولید محصولات نهایی عرصه رقابتی خاصی را برای فعالان این حوزه ایجاد می‌کند که همسویی با آن‌ها، پیش‌نیاز اصلی بقا و حفظ جایگاه است. شرکت سرمایه‌گذاری توسعه معادن و فلزات (ومعادن) با توجه به نقش محوری خود در فعالیت و توسعه صنایع معدنی و فلزی، در مسیر چابک‌سازی این بخش گام برداشته است. برنامه‌های سرمایه‌گذاری این شرکت در راستای هوشمندسازی از ایجاد بسترهای مناسب از جمله خرید تجهیزات مدرن و آموزش و ارتقای مهارت نیروی انسانی آغاز شده است. علاوه بر این، ومعادن در پروژه‌های آتی خود استراتژی تحول دیجیتال را دنبال می‌کند تا به این ترتیب در بخش معدن، صنایع معدنی و فلزی کشور به سطح مطلوبی از تکنولوژی و هوشمندسازی دست یابد.\nتحول و تغییر تنها مولفه ثابت در محیط کسب و کار امروز جهان است و هر بنگاه اقتصادی برای اینکه بتواند سهم خود را در بازارها حفظ کند و ارتقا ببخشد باید خود را با این تحولات پردامنه، مستمر و فراگیر همسو کند. موضوع تحولات دیجیتال نیز یکی از روندهای مهم امروز جهان برشمرده می‌شود که بخش صنعت و اقتصاد جهان را در آستانه یک انقلاب جدید قرار داده است. در واقع این تحولات که به معنای ایجاد قابلیت‌های جدیدی در حوزه هوشمندسازی، بهبود فرایندها و آمیختن آن‌ها با فناوری‌های اطلاعات و ارتباطات است، با پدیدآوردن مزیت رقابتی، موفقیت بنگاه در محیط کسب‌وکار را تضمین می‌کند. بنابراین تحول دیجیتال مفهومی عمیق‌تر از استفاده مدگرایانه از علم و تکنولوژی در صنعت است و اجرایی شدن تحول دیجیتال در هر صنعت، تمام ابعاد آن‌ را دچار تغییرات اساسی می‌کند.\nظهور تکنولوژی‌های نوین و ورود آن‌ها به بخش معدن و صنایع معدنی و فلزی نیز با تحولات گسترده‌ای در این حوزه‌ها همراه بوده، به طوری که این بخش را نیز در مسیر تحول دیجیتال و حرکت به سوی انقلاب صنعتی چهارم سوق داده است. فعالیت‌های معدنی و تولید فلزات در جهان امروز با سرعت بالایی به سمت هوشمندسازی و گسترش استفاده از تکنولوژی هوش مصنوعی، کنترل از راه دور، ماشین‌آلات خودران و … حرکت می‌کنند، موضوعی که در ایران نیز، نه به عنوان یک انتخاب، بلکه به عنوان یک الزام و یک مولفه ضروری برای بخش معدن باید به آن نگریسته شود.\nشرکت سرمایه‌گذاری توسعه معادن و فلزات (ومعادن) به عنوان شرکتی پیشرو در توسعه بخش معدن و صنعت کشور گام‌های بلندی را در بهبود سطح فناوری بخش معدن و هوشمندسازی برداشته است. برنامه‌های این شرکت در قالب پروژه‎های سرمایه‌گذاری توسعه‌محور در شرکت‌های زیرمجموعه اجرا می‌شوند تا از این طریق زمینه چابک‌سازی بخش معدن و صنایع معدنی فراهم شود. تحقیق و توسعه، افزایش دانش سرمایه‌های انسانی و تغییر در فرهنگ سازمانی برای پذیرش و باور تغییر در حوزه معدنکاری و هوشمندسازی معادن از جمله رویکردهای اساسی شرکت سرمایه‌گذاری توسعه معادن و فلزات است که در چند سال اخیر به آن توجه ویژه‌ای دارد.\nکلید توسعه معادن\nبه طور کلی، هوشمندسازی معادن از جنبه‌های مختلفی از جمله افزایش سرعت عملیات، ایمنی، ارتقای کارایی و اثربخشی، کاهش خطا و ریسک و بهبود ارتباط بین حلقه‌های مختلف زنجیره تامین و افزایش پایداری زیست‌محیطی ناشی از عملیات معدنکاری اهمیت دارد. اینترنت اشیا یکی از مهمترین فناوری‌هایی است که امکان حرکت به سمت هوشمندسازی را فراهم می‌سازد. این فناوری می‎تواند تاثیر شگرفی را در همه حلقه‌های زنجیره، از اکتشاف تا فرآوری ماده معدنی و تولید محصول نهایی به دنبال داشته باشد. علاوه بر این، داده‌های حاصل از عملیات اکتشاف، معدنکاری و … را می‌توان به وسیله هوش مصنوعی تجزیه و تحلیل کرد و به نتایج دقیق‌تری رسید. حتی می‌توان از تکنولوژی بلاک‌چین برای ارتقای امنیت، حفظ اطلاعات و جلوگیری از حملات سایبری در این بخش بهره‌مند شد. اگرچه پیاده‌سازی فرایندهای تحول دیجیتال و گذار از روش‌‎های سنتی زمان‌بر و پرهزینه است، اما با بهبودی که در این حوزه حاصل می‌شود، می‌توان رشد سود و نرخ بازگشت سرمایه بالایی را برای شرکت‌ها متصور بود. با این حال، گام اول هوشمندسازی و حرکت همگام با تحولات دیجیتال در بخش معدن و صنایع معدنی داشتن نگاهی برگرفته از تفکر سیستمی و آینده‌نگرانه به این مفهوم است. بر همین‌ اساس شرکت سرمایه‌گذاری توسعه معادن و فلزات با نگاهی جامع و برنامه‌ریزی بلندمدت، گام اول هوشمندسازی صنایع معدنی و فلزی کشور را برداشته است. در این شرکت و شرکت‌های زیرمجموعه، مفهوم توسعه و سرمایه‌گذاری با نگرشی بلندمدت دنبال و به این ترتیب بستر اولیه برای گذار به سمت تکنولوژی‌های نوظهور آماده‌ می‌شود.\nباید توجه داشت که عیار ذخایر اغلب معادن کشور کاهش یافته است و استفاده از تکنولوژی‌های روز دنیا برای کاهش خطا و افزایش دقت عملیات حفاری و فرآوری ضرورت دارد. علاوه بر این بخشی از مواد معدنی با عیار بالا نیز در عمق‌های بسیار پایین‌تر از سطح زمین قرار گرفته‌اند. بنابراین هوشمندسازی در اکتشاف ماده معدنی و انجام عملیات معدنکاری نقشی مهم و کلیدی ایفا می‌کند. به عنوان مثال، عیار ماده معدنی در معدن مس جانجا که از جمله معادن در سطح کلاس جهانی به شمار می‌آید، برابر ۲۶/۰ درصد است که عیار نسبتا پایینی محسوب می‌شود. جانمایی تاسیسات، سد باطله، انجام عملیات حفاری و … در خصوص این معدن عیارپایین اهمیت بسیاری دارند و در صورت اشتباه و یا عدم دقت کافی می‌تواند به غیراقتصادی شدن طرح و ایجاد خسارت جبران‌ناپذیری بیانجامد. بنابراین استفاده از تکنولوژی روز دنیا و هوشمندسازی عملیات، مناسب‌ترین راهکار افزایش دقت باطله‌برداری و هدررفت ماده معدنی در معدن جانجا محسوب می‌شود.\nبا توجه به اینکه هوشمندسازی در معادن مستلزم به کارگیری تجهیزات و ماشین‌آلات به‌روز است، شرکت سرمایه‌گذاری توسعه معادن و فلزات بخشی از سرمایه‌گذاری‌های خود را بر خرید تجهیزات و ماشین‌آلات جدید و متناسب با تکنولوژی روز در عملیات حفاری متمرکز کرده است. در پروژه‌های در دست اقدام ومعادن نیز، توسعه مبتنی بر دسترسی به تکنولوژی روز دنیا دنبال می‌شود که این مسئله، خود مهر تاییدی بر جایگاه پراهمیت موضوع هوشمندسازی و تحولات دیجیتال در رویکردهای ومعادن است. در حال حاضر شرکت سرمایه‌گذاری توسعه معادن و فلزات پروژه‌های متعددی را به صورت مستقیم و غیرمستقیم در شرکت‌های زیرمجموعه دنبال می‌کند و از شرکت بین‌المللی مهندسی ایران (ایریتک) نیز به عنوان شرکت عملیاتی و مجری و مشاور سرمایه‌گذاری استفاده می‌کند. علاوه بر این، بخشی از توسعه و هوشمندسازی ومعادن از طریق شرکت‌های دانش‌بینان دنبال می‌شود. اجرای موفقیت‌آمیز هوشمندسازی مدار آسیاب‌کنی گندله‌سازی و کوره احیا مستقیم آهن‌اسفنجی به صورت آنلاین، توسط یکی از شرکت‌های دانش‌بنیان این مجموعه (کاوشگران صنایع معدنی راشا) یکی از دستاوردهای ارزشمند در این حوزه به شمار می‌آید.\nپیوند ایده‌های علمی با صنعت\nبا توجه به شرایط فعلی عملکرد بخش معدن کشور به جرات می‌توان گفت اگر برنامه‌ریزی دقیقی برای حرکت پرشتاب بخش معدن و صنایع معدنی به سوی فناوری‌های نوین و هوشمندسازی آغاز نشود، این بخش فاصله زیادی با دنیا و تحولات جهانی خواهد گرفت. بنابراین تحولات دیجیتال و هوشمندسازی در معادن برای حفظ شرایط رقابتی یک الزام به شمار می‌آید و توجهی همه‌جانبه برای توسعه همه بخش‌های صنعت و معدن ضرورت دارد. شرکت سرمایه‌گذاری توسعه معادن و فلزات سرمایه‌های انسانی را یکی از ارکان و اساس انقلاب صنعتی چهارم تلقی می‌کند، زیرا نیروهای آموزش‌دیده می‌توانند با دسترسی به تکنولوژی پیشرفته در پیشبرد برنامه‌های تحولات دیجیتال موثر واقع شوند. بدیهی است که سطوح بالای علم و دانش نیروی انسانی، به درک درست از عملکرد تولید و خلق ایده‌های جدید و بهبود بخشیدن به سرعت عملیات کمک شایانی می‌کند.\nرسالت شرکت سرمایه‌گذاری توسعه معادن و فلزات، استفاده از نیروی انسانی شایسته و آموزش‌دیده در تمامی حوزه‌های صنعت و معدن است. بنابراین در این شرکت همواره زمینه رشد فنی و علمی را برای پرورش نیروی انسانی کارآمد فراهم می‎شود. زمانی‌که رویکردهای مدیریتی و برنامه‌های توسعه به سوی تحول دیجیتال و هوشمندسازی صنایع معدنی و فلزی هدایت شوند، با آموزش منابع انسانی و ارتقای سطح مهارت آن‌ها همگام با تحولات، می‌توان برنامه‌ریزی دقیق‌تری را برای هوشمندسازی تعریف کرد. در واقع آموزش تکنیک‌های عملیاتی و مهارت‌های جدید به منابع انسانی می‌تواند در استفاده از ماشین‌آلات و تجهیزات جدید موثر واقع شود. نیروی انسانی بامهارت حتی می‌تواند ایده‌های نو را برای چابک‌سازی و پویاتر شدن صنایع خلق کند.\nدر هر صورت باید توجه داشت که وجود چالش‌های فراوان در بخش معدن و صنایع معدنی کشور، سرعت رقابت این بخش در مقیاس جهانی را کاهش داده است و باید برنامه‌ریزی مدون و جدی‌تری برای توسعه هوشمندسازی حلقه‌های مختلف زنجیره ارزش در دستور کار قرار بگیرد. این مسئله برای شرکت سرمایه‌گذاری توسعه معادن و فلزات که سرمایه‌گذاری در معادن برون‌مرزی را نیز در دستور کار دارد از اهمیت دوچندانی برخوردار است. داشتن نگاه همه‎جانبه و بلندمدت به توسعه، لازمه دسترسی به سطح بالاتری از تکنولوژی و حرکت پرشتاب در راستای انقلاب صنعتی چهارم است. افزایش ظرفیت تولید، کیفیت بالای محصول، توسعه زیرساخت‌ها، اجرای پروژه‌های زیست‌محیطی، افزایش توان و تخصص داخلی و … مستلزم جهت‌گیری مناسب در این خصوص و پایش مستمر تغییرات علم و تکنولوژی است تا از این طریق فرصت‌های مولد شناسایی و در جهت اهداف توسعه صنایع معدنی و فلزی کشور به کار گرفته شوند. اگرچه شرکت سرمایه‌گذاری توسعه معادن و فلزات از تخصص و سرمایه لازم برای تحولات دیجیتال برخوردار است، اما به نظر می‌رسد که این موضوع مهم باید در تصمیم‌گیری‌های کلان کشور نیز مورد توجه بگیرد تا پویایی در همه ابعاد صنایع و معادن حاصل شود.\n",
        "persian_date": "1402-07-04 15:30:00",
        "date": 1695742200000,
        "key": "ومعادن",
        "url": "https://www.bourse24.ir/news/276526/زمینه‌سازی-برای-خلق-مزیت-رقابتی"
    },
    {
        "text": " بورس24 : شرکت پویاانرژی که توسط شرکت سرمایه گذاری توسعه معادن و فلزات (ومعادن) ایجاد شد، در این سال ها با به راه اندازی نیروگاه خورشیدی، ضمن افزایش ظرفیت برق کشور، صرفه جوئی معادل در مصرف سوخت مایع و همچنین کاهش آلایندگی ‌CO2 را رقم زده است.\nدر گفت و گویی که با محمد جلویان مدیرعامل پویاانرژی انجام شده، وی درباره اقدامات این شرکت در حوزه تخصصی خود -انرژی- و همچنین راهکارها برای رفع چالش های موجود، صحبت کرده است.\n*نیروگاه خورشیدی پویا انرژی در حال حاضر دارای چه ظرفیتی است؟\nظرفیت نصب شده نیروگاه خورشیدی پویای سمنان هم اکنون ۱۰ مگاوات است و متوسط توان لحظه ای تولیدی آن  ۲.۲ مگاوات است (ضریب تولید نیروگاههای خورشیدی هم اکنون حدود ۲۲ درصد است). این نیروگاه در سال حدود ۲۰ هزار مگاوات ساعت تولید می کند که باعث صرفه جوئی معادل ۶,۰۰۰,۰۰۰ لیتر سوخت مایع در سال و جلوگیری از انتشار  ۱۱,۰۰۰ تن CO2 در سال می شود.\n*آیا نیروگاه های جدید خورشیدی را در دست احداث دارید؟\nبله هم اکنون برنامه احداث یک نیروگاه ۱۰ مگاواتی دیگر در کنار نیروگاه خورشیدی سمنان در دست اقدام است که امیدواریم تا خرداد سال ۱۴۰۳ وارد مدار شود. همچنین برنامه احداث چند واحد دیگر در دست بررسی است که پس از نهائی و قطعی شدن، اطلاع رسانی می شود.\n*چرا سرمایه گذاران رغبت چندانی برای حضور در بخش انرژی ندارند؟\nواقعی نبودن قیمت ها، عامل عدم تمایل سرمایه گذاران برای حضور در بخش انرژی است. بهای تمام ‌شده‌ انرژی الکتریکی یک نیروگاه گازی حدود ۱۸ صدم سنت یورو است؛ هر کیلووات آن بدون هزینه‌ سوخت و با احتساب هزینه استهلاک حدود هفت دهم سنت یورو می شود. هزینه‌ واقعی انرژی الکتریکی با احتساب هزینه های سوخت با فوب خلیج فارس در کشور ما حدود ۹ سنت یورو است، اما مشاهده می شود به طور متوسط در بازار برق چیزی حدود ۱۱۰ تا ۱۱۵ تومان برق از نیروگاه‌ها خریداری  و این واقعا باعث شده که نیروگاه ها جذابیتی برای سرمایه‌گذاری نداشته باشند.\nچالش اساسی در صنعت برق، قیمت انرژی است و این موضوع باعث می‌شود که بازگشت سرمایه در این صنعت از نرم‌های بازار طولانی‌تر (غیراقتصادی) باشد. مساله اصلی در اصلاح قیمت حامل های انرژی، خلق بازده اقتصادی برای سرمایه گذاری‌های آتی است. اقتصاد ایران با گذشت زمان، متاثر از تشدید ناترازی‌ها و نظام تصمیم گیری که در آن تخصیص غیربهینه منابع، مجوز خرج کردن منابع فراتر از توان تولید، را داده به متوسط تورم های بالاتر گرایش پیدا کرده است.\nیکی از مسائل فراموش شده در اعطای یارانه‌ی انرژی، بی‌توجهی به استهلاک زیرساخت‌های مرتبط با تأمین انرژی است. در حقیقت، اعطای یارانه‌ی انرژی به گونه ای است که فقط هزینه‌های عملیاتی و جاری تولید کنندگان انرژی تأمین شده، و هیچ طرح توسعه و حتی بهینه سازی برای آینده‌ی تولید انرژی برنامه ریزی نشده است. این عدم توجه تا جایی است که امروزه حتی با صرف نظر از کلیه‌ی مسائل و محدودیتها، زیرساخت‌های فعلی جوابگوی تأمین انرژی حال حاضر نبوده و در زمان پیک مصرف در تابستان حداقل ۱۳۰۰۰ مگاوات کسری برق و حدودا معادل همین میزان نیز کسری گاز در زمستان وجود دارد. بدین ترتیب حتی اهداف ابتدایی اعطای یارانه‌ی انرژی نیز قابل دستیابی نیست.\n*پیشنهاد شما برای حل موضوع قیمت دستوری در بخش انرژی چیست؟\nمن در پاسخ به سوال، پاسخ معقول دکتر عبده تبریزی را عینا همینجا پاسخ می‌دهم؛ قیمت حامل‌های انرژی باید در یک فرایند چند ساله، اصلاح شود.\nفرآیند اصلاح بازار انرژی با برنامه ریزی متفاوت برای مصرف کننده‌ی نهایی و آن هم در طول زمان امکان پذیر است؛ یعنی برنامه‌ی متفاوت برای خانوار و کسب و کارهای صنعتی و سایر مصرف کنندگان انرژی لازم است. برای خانوارها، اولین مرحله این است که حداقل قیمت تبدیل و انتقال انرژی را پرداخت کنند؛ یعنی در مرحله‌ی اول ظرف دوره ای حداکثر ۳ ساله، خانوارها هزینه‌های انتقال گاز و هزینه‌های تبدیل (نیروگاه‌های برق) را تا سطح معقولی از مصرف پرداخت کنند. تعیین سقف مصرف برای خانوارها، بهینه‌سازی مصرف و صرفه جویی را معنادار می‌کند. برای افزایش بهره وری نیروگاه‌های برق، قیمت گاز باید از نیروگاه اخذ شود و به صورت یارانه‌ی مستقیم به مردم پرداخت شود. بدین ترتیب حداقل برای تبدیل انرژی، یارانه ای در میان نخواهد بود. موفقیت طرح منوط به اجرای سیاست های جبرانی است. واقعی شدن قیمت انرژی به معنای آن نیست که دولت به نیازمندان از طریق طرح های تأمین اجتماعی خود کمک نکند یا حتی یارانه‌ی مستقیم نپردازد. اما این کمک‌ها نباید بازار انرژی را از کارکرد آن تهی کند. بازار باید معنا داشته باشد، و یارانه هم به مصرف کننده‌ی نیازمند، متناسب با توان بودجه‌ی کشور، پرداخت شود.\nبرای واحدهای تجاری، کسب و کارهای صنعتی و تولیدی، طی یک مدت ۳ ساله، قیمت انرژی باید حدود ۵۰ درصد قیمت انرژی به نرخ‌های بین المللی شود؛ و ظرف مدت حداقل ۷ سال، قیمت حامل‌های انرژی به تدریج تا سقف ۸۰ درصد قیمت‌های جهانی افزایش یابد. این قیمت این امکان را به صنایع خواهد داد که توان رقابت بین المللی را داشته باشند. علاوه بر آن با توجه به قیمت و هزینه‌های حمل و نقل، بحث قاچاق سوخت نیز حل خواهد شد. در این حالت انرژی باید با یک نرخ عرضه شود تا فقط صنایعی که مزیت رقابتی دارند در بازار باقی بمانند. در شرایطی که بهره وری به شدت پایین است، قطع کامل یارانه‌ها حتی در میان مدت ناممکن است، چرا که ارتقای بهره وری در بخش تولید به زمان نسبتاً بلندی نیاز دارد. زیرا اگر تمامی این تنها مزیت اقتصاد ایران، یعنی انرژی ارزان، را از بنگاهها بگیریم؛ امکان رقابتی برای تولید داخلی و برای صادرات باقی نمی‌ماند.\nهمچنین ایجاد ساختارهای لازم جهت تأمین مالیِ مصرف کنندگان و عرضه کنندگان جهت ارتقای بهره وری و تکنولوژی موضوع دیگری است که در کنار اعتماد مردم و آگاه سازی آنان در خصوص دلایل و پیامدهای اصلاحات، باید مورد توجه قرار گیرد.\n*چه چالش‌هایی در مسیر توسعه نیروگاه‌های خورشیدی در کشور وجود دارد؟\nچالش اصلی، قیمت دستوری و پائین حامل‌های انرژی است.  در صورتی که که دولت (توانیر) نقش خود را به عنوان سیاستگذار حوزه برق به درستی ایفا کند، ظرفیتهای داخلی و خارجی زیادی برای توسعه انرژی تجدیدپذیر به خصوص خورشیدی در کشور وجود دارد و الزامات جهانی اقتصاد کم کربن و الزامات محیط زیستی هم بر ضرورت توسعه انرژی های پاک تاکید دارد.\nبخش انرژی بیشترین سهم را از ارزش تولید ناخالص جهان و بیش‌از ۱۱ درصد از ارزش تجارت دنیا را به خود اختصاص می‌دهد و بیشترین تقاضا و مصرف آن به حوزه صنعت اختصاص دارد. نفت و سایر سوخت‌های فسیلی بیشترین نقش را در تأمین انرژی جهان دارند، طوری که بیش‌از ۸۰ درصد مصرف انرژی صنعت را تأمین می‌کنند.\nتولید انرژی بزرگ‌ترین محرک تغییرات آب‌وهوایی جهان و عامل انتشار بیش‌از سه چهارم گازهای گلخانه‌ای است که منجر به نگرانی دولت‌ها شده و زمینه اقدامات و سیاست‌گذاری­های آنان در جهت حرکت از اقتصادی تحت سلطه سوخت‌های فسیلی به سوی اقتصادی مبتنی در انرژی‌های تجدیدپذیر و سوخت‌های کم کربن را فراهم کرده ‌است. جامع‌ترین هدف‌گذاری و برنامه در این زمینه را آژانس بین‌المللی انرژی تدوین کرده است که با عنوان سیاست‌های کربن صفر شناخته می‌شود و در دستور کار قرار دادن این سیاست‌ها از سوی بسیاری از کشورهای جهان نشان‌دهنده تغییر حتمی سبد انرژی در آینده است.\nتعریف نادرست از حمایت از ساخت داخل و ایجاد انحصار گرائی در کنار عدم وجود یک رگولاتوری مستقل و قوی، باعث هدر رفت منابع و امکان سوگیری منابع در راستای منافع عده‌ای خاص خواهد شد. متاسفانه در ساختار وزارت نیرو و توانیر و معاونت انرژی وزارت نیرو و مدیریت شبکه، ساختار معینی برای بررسی سبد انرژی و آینده پژوهی وجود ندارد. البته تلاش‌های ضعیف و گاها بصورت موازی کاری وجود دارد که به دلیل عدم هم افزائی و همکاری بین بخشی، خروجی مناسبی ندارند. اگر یک رگولاتوری مستقل وجود می‌داشت، اثرات سوء این انحصار و مونوپلی بر شبکه برق و راندمان و بهره وری، کیفیت ساخت قطعات و بازسازی و تحلیل حوادث، بصورت مناسب‌تری قابل بررسی و نقد بود. در دنیای امروز که بیشتر توسعه و توجه بر روی انرژی‌های تجدید پذیر متمرکز شده است، آیا رواست که این حجم از سرمایه صنعت برق در بخش توربین‌های گازی و بخار سیکل ترکیبی هدایت شود؟ حمایت از ساخت داخل با مونوپلی و جزیره شدن تفاوت دارد. هر قطعه و تجهیزی، ارزش ساخت داخل را ندارد. این تقاضا نیست که ما را رشد می‌دهد، بلکه این رقابت در عرضه است که باعث رشد و توسعه و ارتقاء می‌شود.\nبا توجه به اینکه ظرفیت فنی و مالی شرکت های داخلی، پاسخگوی همه نیازهای کشور نیست، از تکنولوژی های روز دنیا استفاده شود و ساختارهای انحصار (افزایش هزینه‌های واردات تکنولوژی) شکسته شود.\n*راه اندازی تالار برق سبز تا چه اندازه می تواند به سرمایه گذاری تجدیدپذیرها کمک کند؟\nیکی از اتفاقات خیلی خوبی که در این دولت رخ داد و به‌خصوص در سال ۱۴۰۲ راه اندازی تالار برق سبز بوده است که از ابتدای خردادماه انجام شده است. به این ترتیب، نیروگاه‌های تجدیدپذیر خورشیدی وارد این بازار شدند و مستقیم می‌توانند برق‌شان را به خریدار بفروشند. در عمل این بخش باعث شده که سرمایه‌گذار برای ورود و سرمایه‌گذاری در حوزه‌ انرژی تجدیدپذیر تشویق شود، زیرا قیمت‌ها، بهتر از شرایط قبل هستند و بازگشت سرمایه را در این حوزه بهبود خواهد داد.\n*هر ساله در تابستان و زمستان، صنایع با چالش تامین انرژی به خصوص برق و گاز مواجه می شوند. راهکار شما برای حل این معضل در کوتاه مدت و بلندمدت چیست؟\nابتدا باید در یک پروسه چند ساله، قیمت برق واقعی شود. دوم اینکه ثبات قوانین و پایبندی به رویه‌ها: با بهبود شرایط و سازوکارهای بازار برق و فروش دوجانبه و ثبات قوانین و پایبندی نهادهای دولتی به قوانین و دستورالعملهای موجود، شرایط سرمایه گذاری بهبود یابد تا سرمایه گذاران برای ورود به حوزه احداث نیروگاه، ترغیب و تشویق شوند. هم اکنون حتی به تفاهم نامه ۱۰۰۰۰ مگاوات به شماره ۶۰/۱۷۲۲۴۶ مورخ ۱۹/۰۷/۱۴۰۰ بین وزارت خانه صمت و نیرو، پایبندی وجود ندارد و هر بار با ابلاغ یک رویه اجرائی یا دستورالعمل، باعث محدود شدن ابعاد و شرایط تفاهم نامه می شوند.\nسوم اینکه وضع قوانین حمایتی برای سیستمهای خنک کاری هوای ورودی توربین گازی بر پایه سیستمهای تراکمی؛ یکی از دلایلی که بین تولید شبکه برق ایران، تولید نیروگاه‌ها در پیک ظهر (که حدود ساعت ۱۴ است) و در پیک شب، تفاوت وجود دارد این است که عمده نیروگاه های کشور (یعنی سبد تامین انرژی نیروگاهی ایران) گازی و سیکل ترکیبی هستند؛ نیروگاه‌های گازی متاثر از شرایط آب و هوایی و دمای محیط و ارتفاع سطح دریا هستند. به ازای هر ۱۰ درجه افزایش دمای محیط، ۶ درصد توان خروجی توربین‌های گازی افت پیدا می‌کند و به ازای هر ۱۰۰ متر ارتفاع از سطح دریا، حدود ۱.۲ درصد توان توربین های گازی افت پیدا می‌کند. شب هوا خنک‌تر است و بنابراین توان این توربین‌ها افزایش پیدا می‌کند.سیستم های کولینگ برای هوای ورودی توربین در سال های اخیر توسعه پیدا کرده که به یکی از آنها سیستم مدیا اطلاق می شود. مدیا شبیه کولر آبی خودمان است؛ یعنی آب روی یک سیستم مدیای سلولزی می‌پاشد و هوای ورودی را خنک می کند و منجر به افزایش توان توربین می شود.\nاز مزایای این سیستم این هست که سریع اجرا می شود و هزینه اجرای آن هم پایین است؛ اما از معایب آن مصرف آب بسیار زیاد  است که با توجه به جغرافیای تنش آبی و محدودیت آب در کشورمان که حتی برخی استان‌ها به عنوان دشت های ممنوعه برای مصرف آب یا توسعه صنایع آب‌بر عنوان می شوند، باید مد نظر قرار گیرد.\nسیستم دیگری که در کنار این سیستم به عنوان خنک‌کاری هوای ورودی توربین توسعه پیدا کرده، سیستم خنک کاری چیلرهای جذبی یا تراکمی یا  TIAC است که شبیه کولر گازی است. یعنی مصرف آب ندارد. هرچند هزینه سرمایه گذاری آن بالاتر است اما مزیتی که دارد هم در مناطق مرطوب و هم مناطق خشک قابلیت استفاده دارد. می بایست شرکت مادرتخصصی برق حرارتی و توانیر و معاونت انرژی وزارت نیرو، موضوع تیاک یا سیستم‌های کولینگ چیلر جذبی و‌تراکمی را ذیل قوانین حمایتی خودشان قرار بدهند که بازگشت سرمایه اجرای این سیستمها منطقی شود.\nچهارم اینکه در صورت توسعه انرژی های خورشیدی بر پایه سلولهای فتوولتائیک، می توان هم پیک ظهر شبکه را جبران کرد و هم از ایجاد ظرفیتهای مازاد (که فقط برای حداکثر ۲۰۰ ساعت از سال مورد نیاز شبکه است) جلوگیری نمود.\n*عملیات اجرایی واحد بخار نیروگاه سمنان مرداد امسال انجام شد. این پروژه چه زمانی به بهره برداری می رسد و چه کمکی به حل چالش انرژی صنایع می کند؟\nدر صورت تامین منابع مالی پروژه به موقع تامین شود، پروژه یک واحد بخار سیکل ترکیبی در یک بازه ۳۲ ماهه با هزینه ای بالغ بر ۱۴۰ میلیون یورو انجام می‌شود. البته وقتی می گوئیم ۳۲ ماه، یعنی در یک پروسه ۳۲ ماهه نصب و راه اندازی می شود و سپس در یک پروسه ۳ ماهه تستهای پایداری آن انجام و یعنی پس از ۳۵ ماه امکان اتصال پایدار به شبکه را خواهد داشت.\nواحد بخار نیروگاه سمنان دارای ظرفیت ۱۶۰ مگاوات است که معادل تامین برق ۱۶۰ هزار خانوار است و برق این واحد مستقیم به شبکه سراسری وارد شده و باعث بهبود تولید و کاهش ناترازی شبکه برق خواهد شد.\n",
        "persian_date": "1402-07-01 10:03:00",
        "date": 1695463380000,
        "key": "ومعادن",
        "url": "https://www.bourse24.ir/news/276311/در-گفت‌وگو-با-مدیرعامل-پویاانرژی-بررسی-شد؛-راه-عبور-از-قیمت-دستوری-انرژی"
    },
    {
        "text": " بورس24 : شریفی مدیرعامل شرکت فولاد اقلید گفت: دستیابی به تولید سالانه ۳۳ میلیون‌تن فولاد و جایگاه دهم تولیدکنندگان فولاد جهان، اتفاق بزرگی است که نگاهی به سال ۱۳۸۵ که تنها ۹ میلیون تن فولاد تولید می‌کردیم، اهمیت ماجرا را برجسته می‌کند.\nوی افزود: تنش‌های بسیاری متوجه صنعت فولاد کشور است که باید برای آن‌ها چاره‌اندیشی کرد، ازجمله: جذب و تسهیل سرمایه‌گذاری بخش خصوصی، توجه به اکتشافات و تأمین مواد اولیه، تدارک انرژی پایدار و ارزان به‌خصوص گاز و برق، ممانعت از صدور بخش‌نامه‌های خلق‌الساعه، مالیات، لزوم بهبود تعامل بانک مرکزی با شرکت‌های فولادی در زمینه ارز، تهاتر مطالبات و بدهی‌ها میان واحدهای صنعتی و واحدهای دولتی.\nمدیرعامل فولاد اقلید تصریح کرد: اگر برای این مشکلات و این تنش‌ها که تاب‌آوری صنعت فولاد را کاهش داده‌ است، فکر چاره باشیم، رتبه هشتم جهانی تولید فولاد را در سال آینده به‌دست می‌آوریم، وگرنه کشور ایتالیا همین الان برای جایگاه دهمی ایران دندان تیز کرده و به‌زودی آن را از ما می‌گیرد.\nوی با اشاره به رکوردزنی در اخذ ایزوهای ۹۰۰۱، ۱۴۰۰۱، ۴۵۰۰۱ و ایزوی  IMS، افزود: بعد از رکوردزنی مهندسین این شرکت در راستای نصب هشت ستون ۹.۸ تنی با ارتفاع ۱۸.۵ متر ریفرمر با استفاده از یک جرثقیل در یک روزکاری با رعایت کلیه استانداردهای مرتبط با حوزه سلامت، ایمنی و محیط‌زیست (HSE) در اخذ استانداردهای بین‌المللی نیز رکورد زدیم.\nشریفی با اشاره به پیشرفت‌های پروژه احیاء مستقیم فولاد اقلید و توجه به انرژی پایدار، محیط‌‌‌زیست و فولاد سبز، تصریح‌کرد: تفاهم‌نامه‌هایی برای تأمین پایدار برق زمان بهره‌برداری، استفاده از پساب شهرستان اقلید به‌جای استفاده از آب‌های زیرزمینی و همچنین تعامل با جامعه علمی و دانشگاهی کشور ازجمله اتفاقات مهم دیگری است که در این پروژه رخ‌داده.\nیادآور می‌شود شرکت فولاد اقلید پارس در بهمن ‌ماه ۱۴۰۰ با سهام‌داری ۵۱ درصدی شرکت سرمایه‌گذاری توسعه معادن و فلزات، ۳۰ درصدی شرکت معدنی و صنعتی چادرملو و ۱۹ درصدی شرکت بین‌ا‌لمللی مهندسی ایران (IRITEC) تاسیس شد. در ادامه مجوز احداث کارخانه آهن اسفنجی با ظرفیت تولید ۱٫۲ میلیون تن در سال توسط سازمان صنعت، معدن و تجارت استان فارس در روز ۱۱ فروردین ‌ماه ۱۴۰۱ صادر شد. عملیات اجرایی این پروژه به‌ عنوان یکی از ۴۸ طرح پیشران پیشرفت اقتصادی کشور، مرداد ماه سال گذشته با انتخاب شرکت بین‌المللی مهندسی ایران (IRITEC) به‌ عنوان پیمانکار (EPC) آغاز شد و ۱۰۰ هکتار زمین در اختیار این شرکت قرار گرفت. با گذشت حدود یک سال از زمان آغاز پروژه، در حال حاضر شاهد پیشرفت فیزیکی ۱۲ درصدی آن هستیم و به دنبال حمایت‌ها و همکاری‌های مسئولان اجرایی استان، کلیه مجوزهای زیربنایی لازم اعم از مجوزهای زیست‌محیطی، آب و برق زمان نصب و بهره‌برداری، احداث جاده دسترسی و… را دریافت کرده‌ایم. در همین راستا، ۴٫۵ کیلومتر دیوارکشی و هفت کیلومتر جاده دسترسی احداث‌شده و کارفرما، مشاور و پیمانکار پروژه در حال فعالیت در سایت‌های مختلف پروژه هستند.\n",
        "persian_date": "1402-06-29 16:27:00",
        "date": 1695227220000,
        "key": "ومعادن",
        "url": "https://www.bourse24.ir/news/276247/گزارشی-از-پیشرفت‌های-پروژه-احیاء-مستقیم-فولاد-اقلید--طرح-پیشران؛-در-مدار-پیشرفت"
    },
    {
        "text": " بورس24 : شرکت کارخانجات تولیدی شهید قندی از جمله شرکت‌های مطرح در زمینه تولید انواع کابل‌های مسی، نوری، برق، آلومینیومی‌و شبکه در کشور محسوب می‌شود که تقریبا می‌توان گفت که به صورت انحصاری فعالیت می‌کند.\nعملکرد این شرکت در سال جاری به مراتب با سال‌های گذشته تفاوت دارد و رشد قابل توجه در عملیات اصلی شرکت به وضوح قابل مشاهده است.\nدر ۵ ماهه منتهی به مرداد سال ۱۴۰۲ میزان تولیدات شرکت افزایش قابل ملاحظه‌ای نسبت به مدت مشابه سال ۱۴۰۱ داشته و با ثبت رشد ۱۲۰ درصدی به ۴۹۷۲ واحد رسید. بیشترین افزایش تولید را در محصول کابل‌های مخابراتی نوری شاهد هستیم و تقریبا بار اصلی درآمدزایی شرکت را به دوش می‌کشد. این رشد تولید و فروش در بخش کابل‌های نوری در راستای چشم اندازهای تعریف شده برای شرکت است تا به برترین برند تولیدکننده فیبر نوری تبدیل شود.\nمقدار فروش در همین مدت به بیش از ۴۰۷۱ واحد رسید؛ در حالی که در ۵ ماهه سال قبل فروش ۱۶۸۵ واحد از محصولات محقق شده بود.\nدر راستای توسعه بازار و افزایش تنوع و مقدار تولید و فروش، مدیریت «بکام» در نظر دارد خطوط تولید کابل مخابراتی و برقی ولتاژ پایین را راه اندازی کند و در این خصوص با شرکت‌های مطرح خارجی مشارکت خواهد کرد. همچنین، به‌روزرسانی و تامین خطوط جدید تولید پنل خورشیدی و ورود به بازار فروش الکترونیکی محصولات جهت تنوع مشتریان و توسعه بازارهای هدف، در این شرکت تعریف شده است.\nیکی از تغییرات و تحولاتی که در سال جاری در شرکت کارخانجات تولیدی شهید قندی رقم خورده، گسترش بازارهای صادراتی است؛ در حالی که در کل سال ۱۴۰۱ میزان صادرات کابل برق ۳۵۵ تن بود، در ۵ ماهه نخست سال ۱۴۰۲ میزان صادرات این محصول به ۲۷۹ تن رسیده است.\nعلاوه بر کابل برق، این شرکت برنامه توسعه صادرات کابل‌های مخابراتی و نوری به اوراسیا و بازارهای آفریقایی را در برنامه‌های کاری خود دارد.\nتا پایان مرداد ماه میزان درآمد کارخانجات تولیدی شهید قندی به رقم قابل توجه ۲ هزار و ۹۷۰ میلیارد ریالی رسیده که ۱۴۳ درصد بیش از مبلغ فروش مدت مشابه سال قبل است.\nدر باب سودسازی نیز عملکرد شرکت در سال جاری تفاوت بسیاری با دوره‌های قبلی دارد و موفقیت‌های حاصل شده در حوزه تولید و فروش و صادرات، سود قابل توجهی را به بار نشانده است.\nبر اساس صورت‌های مالی دوره ۳ ماهه منتهی به خرداد سال جاری، سود ناخالص با افزایش ۱۱۲ درصدی همراه بوده و سود عملیاتی نیز رشد ۲۲۹ درصدی را نسبت به ۳ ماهه اول سال قبل داشته است. در نهایت، با توجه به سود شناسایی شده از محل فروش دارایی‌های ثابت، ۸۸۳ میلیارد ریال سود خالص در فصل اول سال شناسایی شده که رشد چشمگیر ۴۱۹۸ درصدی را نشان می‌دهد.\nاین میزان سود معادل ۷۵ درصد کل سود محقق شده در سال ۱۴۰۱ است و با توجه به رشد شرکت در همه بخش‌ها و پیش بینی افزایش قابل توجه نرخ فروش کابل‌های مخابراتی مسی، درآمدهای عملیاتی تا چند برابر سال‌های قبل رشد کند.\n\nدر نتیجه عملکرد رو به رشد «بکام» در سالیان اخیر و شتاب گرفتن چرخ های تولید و فروش در دوره جاری، اکنون سود انباشته ۲ هزار و ۶۰۹ میلیارد ریالی در صورت های مالی شرکت نشسته است؛ در حالی که تا همین چند سال پیش شرکت با زیان انباشته روبرو بود.\n",
        "persian_date": "1402-06-27 15:45:00",
        "date": 1695051900000,
        "key": "ومعادن",
        "url": "https://www.bourse24.ir/news/276140/سودآوری-قوی-در-کارخانجات-شهید-قندی"
    },
    {
        "text": " بورس24 : تلاش در جهت رشد اقتصادی و محرومیت‌زدایی در مناطق کمتر توسعه‌یافته کشور، همواره از اهداف متعالی نظام اسلامی بوده است. تأکید مجدد رهبر معظم انقلاب، در دیدار روز گذشته ایشان با مردم استان سیستان و بلوچستان به لزوم تلاش مسئولین و دولتمردان بر توسعه و آبادانی این خطه‌ی محروم، گواه این مدعاست.\nاجرای پروژه عظیم مس جانجا در شمال استان سیستان و بلوچستان، از جمله حرکت‌های موثری است که انتظار می‌رود با به ثمر نشستن آن، گامی موثر در توسعه، آبادانی و اشتغالزایی این منطقه برداشته شود.\nمدیرعامل شرکتجانجا ابراهیمی نسب توسعه معادن و صنایع مس جانجا درخصوص این پروژه توضیح‌داد: بالغ بر ۳۰۰ میلیون‌تن ذخیره مس با عیار ۰.۲۶ درصد در معدن شناسایی شده و پیش‌بینی می‌شود تا ابتدای سال ۱۴۰۶ پروژه به مرحله بهره‌برداری برسد که در این راستا با احداث کارخانه ۱۶ میلیون تنی امکان تولید ۱۳۰ هزارتن کنسانتره مس با عیار ۲۶ درصد فراهم خواهد شد.\nحسین ابراهیمی‌نسب در خصوص اقدامات صورت‌گرفته در این مجموعه گفت: اواخر بهمن ۱۴۰۰، کنسرسیومی با محوریت شرکت سرمایه‌گذاری توسعه معادن و فلزات (ومعادن) و همراهی شرکت‌های بزرگ و توانمند معدنی شامل گل‌گهر، چادرملو، گهر زمین، شرکت سرمایه‌گذاری غدیر و تجلی توسعه معادن و فلزات برنده مزایده معدن مس جانجا در شهرستان نیمروز استان سیستان و بلوچستان شد.\nوی افزود: در ادامه، پس از تشکیل شرکت توسعه معادن و صنایع مس جانجا با سهامداری همان شرکت‌ها، جذب افراد با تجربه و متخصص آغاز شد و اقدامات زیربنایی همچون تهیه نقشه‌های زمین‌شناسی و توپوگرافی منطقه در وسعتی بزرگتر از محدوده تعیین شده همراه با نقشه ژئوفیزیک صورت‌گرفت که در این رابطه، عملیات برداشت ژئوفیزیک در ۱۹۵ کیلومتر مربع انجام شد. لازم به ذکر است که این میزان، در نوع خود یکی از بزرگترین عملیاتهای صورت گرفته در زمینه ژئوفیزیک در کشور محسوب می‌شود.\nمدیرعامل شرکت توسعه معادن و صنایع مس جانجا با تاکید بر اینکه این پروژه جزو پیشروترین طرح‌های معدنی محسوب می‌شود، گفت: تاکنون بالغ بر ۱۰ هزار متر حفاری استریل انجام شده تا از احداث کارخانه بر روی ذخایر معدنی جلوگیری شود.\nابراهیمی‌نسب افزود: پس از تدوین برنامه‌ها و سیاست‌گذاری‌ها نسبت به انتخاب مشاوران و پیمانکاران از طریق مناقصه اقدام شده و هم اکنون بالغ بر ۵۰۰ هزار تن باطله‌برداری از معدن توسط سوی پیمانکار مربوطه به انجام رسیده است.\nمدیرعامل مس جانجا در خصوص زمان بهره‌برداری از کارخانه گفت: مدت احداث کارخانه ۵ سال در نظر گرفته شده که تا پایان امسال نسبت به انتخاب پیمانکارEPC  کارخانه تغلیظ اقدام خواهد شد و برآورد می‌شود این کارخانه تا ابتدای سال ۱۴۰۶ به بهره‌برداری برسد.\nوی نقش شرکت سرمایه‌گذاری توسعه معادن و فلزات را در اجرای این پروژه حائز اهمیت دانست و گفت: با توجه به رهبری کنسرسیوم از سوی توسعه معادن و فلزات و حمایت‌های مدیریت این شرکت شاهد تسریع در دستیابی به اهداف ترسیم شده هستیم.\nابراهیمی‌نسب سرمایه گذاری پروژه را بالغ بر ۴۰۰ میلیون یورو اعلام کرد و افزود: تاکنون بخشی از هزینه پروژه از سوی سرمایه‌گذاران تامین شده‌ و سرمایه شرکت به ۲ هزار  میلیارد ریال افزایش یافته‌است.\nاین فعال حوزه معدن با تاکید بر این‌که صنایع مس کشور از کیفیت و مزیت رقابتی بالایی برای صادرات برخوردار است، افزود: مهمترین چالش پیش‌روی این پروژه تامین زیرساخت‌ها، به‌خصوص در حوزه آب و برق است که در این‌زمینه مذاکرات مختلفی صورت گرفته و با توجه به مشکلات موجود، نیازمند حمایت بیشتر مسئولان مربوطه است.\nوی در خصوص اشتغالزایی پروژه گفت: هم اکنون بالغ بر ۱۰۰ نفر در پروژه مشغول به‌کار هستند که با رسیدن به مرحله بهره‌برداری، زمینه اشتغالزایی بالغ بر ۱۵۰۰ نفر به طور مستقیم فراهم خواهد شد، ضمن آن‌که تلاش شده تا دانش فنی در منطقه پایه‌گذاری شود.\n",
        "persian_date": "1402-06-21 09:59:00",
        "date": 1694512740000,
        "key": "ومعادن",
        "url": "https://www.bourse24.ir/news/275972/حضور-پررنگ-«ومعادن»-در-مناطق-محروم--نقش-موثر-پروژه-مس-جانجا-در-توسعه-سیستان-و-بلوچستان"
    },
    {
        "text": " بورس24 : تشکیل شرکت های پروژه محور مانند شرکت تجلی کمک می کند تا سرمایه های سرگردان راهی توسعه بخش معدن شوند و در عین حال مردم نیز در روند اجرای پروژه ها سهیم باشند.\nشاید تامین مالی برای توسعه صنعتی و معدنی در شرایط فعلی، کار سختی باشد به ویژه آنکه برخی فعالان بخش معدن معتقدند، بعضی از قوانین و مقررات وضع شده در سال های اخیر توانسته جریان ورود نقدینگی به بخش معدن و صنایع را کم کند. حالا این موضوع می تواند به یکی از چالش های وزارت صمت تبدیل شود و توسعه صنعتی و معدنی را دشوار کند.\nیکی از موضوعاتی که می تواند تامین سرمایه در این بخش را میسر کند، ورود سرمایه های خرد یا سرمایه های سرگردانی که راهی بازار ارز و طلا شده به این بخش می تواند تا حدودی راهگشای این موضوع باشد. در واقع در شرایط فعلی بهتر است سرمایه های خرد راهی حوزه صنعتی و معدنی شوند.\nعباس علی آبادی وزیر صنعت، معدن و تجارت به تازگی گفته است، باید بررسی کرد که چگونه می توان از سرمایه های خرد مردم برای تامین مالی صنعت استفاده کرد. با این روش جلوی سوداگری و دلالی نیز گرفته شود که این موضوع در دستور کار وزارت صمت است.\nعلی آبادی با بیان اینکه چگونه می توان از سرمایه گذاری های خرد حمایت کرد و مردم تشویق به سرمایه گذاری در صندوق های مختلف شوند، گفت: برای مثال می توان سود معقولی را تضمین کرد تا مردم برای سرمایه گذاری اقدام کنند.\nاما در این بین می توان از ابزارهای دیگری برای جذب سرمایه های سرگردان استفاده کرد که نمونه هایی از آن در بخش معدن و صنایع معدنی اجرایی شده و نتایج خوبی تا این لحظه به همراه داشته است.\nیکی از مثال های موجود در این بخش تشکیل شرکت پروژه محور تجلی است که برای اولین بار با این سازوکار کار خود را در بخش معدن و صنایع معدنی به عنوان زیرمجموعه شرکت سرمایه گذاری توسعه معادن و فلزات (ومعادن) آغاز کرد.\nتجلی با ورود به پروژه های سودده در بخش معدن و صنایع معدنی و محاسبه ریسک و سوددهی این پروژه ها تلاش کرد تا بخشی از نقدینگی سرگردان در کشور را راهی بخش معدن و صنایع معدنی کند.\nرصد بازار و پیش بینی از میزان تقاضاهای موجود باعث شده تا این مجموعه وارد پروژه هایی شود که سوددهی آنها بالا باشد.\nشرکت پروژه محور تجلی با سهیم کردن سهامداران خود در روند اجرای پروژه، توانست حرکتی جدید را در بحث ورود نقدینگی به بخش معدن و صنایع معدنی برداشته و به سراغ حوزه ها و پروژه هایی برود که دارای سوددهی است.\nدرواقع تجلی در پروژه هایی با توجیه اقتصادی وارد می شود که بتواند سوددهی را برای سهامداران خود تضمین کند.\nنمونه ای از این پروژه را می توان در معدن مس جانجا یا ورود به حوزه لیتیوم دانست.\nتوسعه چنین شرکت هایی در بخش معدن یا دیگر صنایع که امروز تامین نقدینگی آن به یکی از دغدغه های وزارت صمت تبدیل شده می تواند بخشی از سرمایه های سرگردان را راهی توسعه بخش صنعتی کشور کند.\nشاید یکی از موضوعاتی که می تواند به کمک وزارت صمت بیاید ایجاد شرکت هایی شبیه تجلی است اما فراموش نکنیم برای فعالیت این شرکت ها باید بسترهای لازم فراهم باشد که عمده آنها از سوی دولت و وزارت صمت به عنوان متولی بخش معدن ایجاد می شود.\n",
        "persian_date": "1402-06-18 14:38:00",
        "date": 1694270280000,
        "key": "ومعادن",
        "url": "https://www.bourse24.ir/news/275854/پروژه‌محورها-راه-میانبر-برای-جذب-سرمایه‌های-سرگردان"
    },
    {
        "text": " بورس24 : سرمایه گذاری توسعه معادن فلزات از تخصصی ترین هلدینگ های معدنی فلزی کشور بوده که به عنوان بازوی سرمایه گذاری بزرگترین فولاد ساز خاورمیانه یعنی فولاد مبارکه اصفهان ، فعالیت می کند.\nبر خلاف بسیاری از واحد های رقیب که صرفا به امور سهامداری مشغول هستند ، این غول سرمایه گذاری در سنوات گذشته ، با اجرای استراتژی های عملیاتی اثربخش به یکی از اصلی ترین بازیگران اقتصاد کشور تبدیل شده و عملیات اجرایی بزرگترین  پروژه های پیشران در سطح کلان اقتصاد کشور را بر عهده گرفته و کارنامه عملیاتی  خود را به پروژه های قدری همچون  پروژه مس جانجا در سیستان ، نیروگاه برق شهید باکری سمنان ، الکترود گرافیت کازرون ، فروآلیاژها در شیروان ، کارخانه فولاد سازی اقلید پارس ( 1.1 میلیون تن ) ، فولاد آرتاویل اربیل ( 1.1 میلیون تن ) و فولاد قروه ( 1.6 میلیون تن )  و ...  مزین کرده که نوید بخش آینده ای بسیار روشن برای سهامداران بالفعل و بالقوه این مجموعه است ؛ چرا که در سال های پیش رو از محل این پروژه ها ، ارزش افزوده بسیار بالایی نصیب سهامداران خواهد شد.\nبرای درک بهتر ارزش افزوده آتی و پتانسیل های بالای این هلیدنگ موفق کافیست تنها به یکی از واحد های زیر مجموعه ، توسعه صنعتی معدنی صبانور با درصد مالکیت 85% ، توجه کنید. بر اساس استراتژی پلن هیات مدیره ، ظرف 3 سال آینده  ، زنجیره ارزش فولاد این پرچمدار صنعت سنگ آهن با افزایش ظرفیت تولید کنسانتره به 3.6 میلیون تن ، گندله به 1.5 میلیون تن و احداث کارخانه های آهن اسفنجی ( 1.6 میلیون تن ) و واحد های فولاد سازی ( 1 میلیون تن ) تکمیل خواهد شد و مجرای درآمدی مستمر و قوی برای شرکت مادر یعنی ومعادن ایجاد خواهد شد.\nاین واحد خوش آتیه با سرمایه اسمی ( Registered Capital  ) 19.2 همتی ، ارزش بازاری معادل 93.5 هزار میلیارد تومان داشته و از معدود هلدینگ های سرمایه گذاری بازار بوده که خالص ارزش دارایی های آن بیش از دو برابر ارزش بازار آن محاسبه شده است ؛ فلذا نسبت P/NAV شرکت که از مهمترین نسبت های تحلیلی صنعت سرمایه گذاری است ،  تقریبا 50% بوده که مهر تاییدی بر ارزنده و کم ریسک بودن سرمایه گذاری در این غول معدنی فلزی است.در انتهای مرداد 1402 ، بهای تمام شده سرمایه گذاری های شرکت با ثبت جامپ 3.28 همتی نسبت به ماه گذشته به 28.6 هزار میلیارد تومان رسیده است. 65% این منابع ، 18.7 همت ،  در واحد های بورسی و مابقی ( 35% معادل 9.89 همت ) در شرکت های غیر بورسی سرمایه گذاری شده است.\nدر مرداد ماه 1402 ، بهای تمام شده سبد بورسی به میزان 2.7 هزار میلیارد تومان افزایش را نشان داده که بخش عمده آن مربوط به شرکت در افزایش سرمایه و تحصیل حق تقدم دو زیرمجموعه معدنی بوده است ، یکی کچاد به ارزش 1.37 همت و دیگری گل گهر به ارزش 1.11 همت. گفتنی است که بهای تمام شده سبد غیر بورسی نیز در مرداد ماه 578 میلیارد تومان افزایش داشته است. ( جزییات واحد های سرمایه پذیر در گزارش ذکر نشده است ).\nفعالیت معاملاتی شرکت در بازار سرمایه نیز در این ماه ، 4.4 میلیارد تومان سود به همراه داشته است. تقریبا 70% این سود ، 3 میلیارد تومان ،  از محل فروش سهام شرکت سرمایه گذاری و توسعه خوزستان ( وثخوز ) حاصل شده است.بررسی سبد بورسی شرکت از وسواس بالای تیم مدیریتی این غول سرمایه گذاری  در انتخاب شرکت های سرمایه پذیر حکایت دارد ؛ چرا که  بخش اعظم منابع مالی بیزینس در پرچمداران صنایع بورسی متمرکز شده است. برای نمونه ، در صنعت استخراج کانه های فلزی ، شرکت های یکه تاز این صنعت یعنی تجلی توسعه معادن فلزات ، سنگ آهن گل گهر ، معدنی صنعتی چادرملو ، سنگ آهن گهر زمین و توسعه معدنی صنعتی صبانور گلچین شده اند و در حدود 77% منابع بورسی ، معادل 14.3 هزار میلیارد تومان ، به این شرکت ها تخصیص یافته است. چنین وسواسی که شرط اصلی اثربخشی و بازدهی هر سرمایه گذاری است ، ارزش افزوده ای باورنکردنی 108 هزار میلیارد تومانی برای سهامداران به همراه داشته است.\nخلاصه صورت وضعیت پرتفوی شرکت در انتهای مرداد ماه به شرح زیر است:\n\nدر تاریخ نگارش این مقاله اهم اطلاعات تابلوی سهم به شرح زیر است:\nقیمت پایانی : 4.682 ریال    ارزش بازار : 935.584 میلیارد ریال\nنمودار قمیتی سهم نیز به شرح زیر تحلیل شده است:\nنمودار قیمتی این واحد ممتاز بورسی به منطقه کم ریسکی رسیده و شرایط مناسبی برای ورود پله ای فراهم شده است. سهم به کف کانال بلندمدت خود رسیده که  بازار در گذشته به آن به خوبی احترام گذاشته و هر بار که به این منطقه نزدیک شده ، حداقل گین 80% نصیب سهامداران و معامله گران کرده است. در سناریو صعودی ، منطقه 600 تومان که تقریبا میانه کانال است ، نخستین حد سود و پس از آن ، سقف کانال بلندمدت به عنوان دومین ایسگاه سیو سود معرفی می شود.\n\n",
        "persian_date": "1402-06-13 09:43:00",
        "date": 1693820580000,
        "key": "ومعادن",
        "url": "https://www.bourse24.ir/news/275726/روایت-یک-جامپ-در-«ومعادن»"
    },
    {
        "text": " بورس24 : مراسم کلنگ‌زنی و افتتاح طرحهای توسعه شرکت گسترش کاتالیست ایرانیان با حضور معاون اقتصادی استانداری تهران، رئیس سازمان صمت استان تهران، فرماندار ویژه شهرستان ورامین و مدیر عامل شرکت شهرک‌های صنعتی استان تهران برگزار شد.\nدر این مراسم طرح‌های توسعه‌ای شرکت گسترش کاتالیست ایرانیان که با سرمایه گذاری هلدینگ سرمایه‌گذاری توسعه معادن و فلزات انجام شده بود به بهره‌برداری رسید.\nمحمدحسین مولوی زاده مدیر عامل شرکت گسترش کاتالیست ایرانیان در حاشیه این مراسم گفت: خطوط تولید نسل جدید کاتالیست‌های صنایع فولاد و خط تولید نیترات نیکل با ظرفیت تولید سالانه بالغ بر ۳۵۰۰ تن به مناسبت هفته دولت به بهره‌برداری رسید.\nمدیرعامل شرکت گسترش کاتالیست ایرانیان بیان کرد: این محصول علاوه بر تأمین نیاز داخلی و جلوگیری از خروج ارز از کشور، موجب اشتغالزایی ۱۵۰ نفر نیری انسانی به صورت مستقیم و بیش از ۱۰۰۰ نفر به صورت غیر مستقیم در شهرستان ورامین شده است.\nوی به کلنگ زنی طرح های تولید کاتالیستهای پتروشیمی، سالن پخت و خردایش و ساخت بزرگترین و مجهزترین آزمایشگاه کاتالیست و عناصر خاکی در کشور اشاره و بیان کرد: این طرحها با اعتباری بیش از ۱۰ هزار میلیارد ریال با سرمایه‌گذاری و حمایت شرکت سرمایه‌گذاری توسعه معادن و فلزات با نماد بورسی “ومعادن” در بورس؛ افتتاح می‌شود که منجر به اشتغال بیش از ۳۰۰ نفر نیروی انسانی و تحت پوشش قراردادن ۳ هزار خانوار در منطقه محروم ورامین میشود.\nمحمدحسین مولوی زاده خاطرنشان کرد: با راه‌اندازی این طرح‌ها، تولید بومی انواع کاتالیست که محصولی استراتژیک و دانش بنیان است و در صنایع مادر همچون فولاد، نفت، گاز و پتروشیمی کاربرد دارد، کشور را از واردات و وابستگی به خارج بی‌نیاز می‌کند و البته سودآوری و تولید ثروت ملی و جلوگیری خروج ارز را هم در دل خود دارد.\nمولوی زاده گفت: بیش از ۵۰ درصد طرح‌های توسعه‌ای این شرکت در ۲ سال گذشته همزمان با آغاز به کار دولت خدمتگزار و مردمی، به دست متخصصان و مهندسین شرکت گسترش کاتالیست ایرانیان به ثمر نشسته که با اتکای بر خدای منان در تلاشیم ادامه این مسیر موفقیت آمیز را با حمایت‌های گروه بزرگ سرمایه گذاری توسعه معادن و فلزات و سایر مسئولین و مدیران دلسوز استانی و کشوری طی کرده و سربلند از این راه دشوار برآئیم.\nیادآوری می شود شرکت گسترش کاتالیست ایرانیان به عنوان یک شرکت دانش‌بنیان از شرکت‌های تابعه هلدینگ سرمایه‌گذاری توسعه معادن و فلزات با توجه به شرایط اقتصادی کشور و در زمینه تحقیق و تولید کاتالیست و بومی‌سازی دانش تولید کاتالیست به منظور مقابله با تحریم‌های ظالمانه و تامین نیاز داخلی این محصول و جلوگیری از خروج ارز از کشور، مشغول فعالیت است.\n",
        "persian_date": "1402-06-11 12:04:00",
        "date": 1693656240000,
        "key": "ومعادن",
        "url": "https://www.bourse24.ir/news/275617/ایران-بی-نیاز-از-واردات-یک-محصول-استراتژیک-و-حیاتی-شد-کلنگ-زنی-بزرگترین-و-مجهزترین-آزمایشگاه-کاتالیست-و-عناصر-نادر-خاکی-کشور"
    },
    {
        "text": " بورس24 : مدیرعامل شرکت تولید و توسعه پویا انرژی نگین سبز خاورمیانه گفت: واقعی نبودن قیمت‌ها، عامل عدم تمایل سرمایه‌گذاران برای حضور در بخش انرژی کشور است.\n«محمدزمان جلویان» افزود: پویا انرژی یکی از شرکت‌های زیرمجموعه‌‌ی سرمایه‌گذاری توسعه معادن و فلزات است که ۱۰۰ درصد متعلق به معادن و فلزات است.\nوی بیان داشت: رسالت این هلدینگ تولید انرژی الکتریکی یا تامین برق صنایع وابسته و هم‌خانواده در زیرمجموعه‌ توسعه معادن و فلزات است.\nجلویان خاطرنشان کرد: در این راستا در دو گام، نیروگاه سمنان احداث شد؛ دو واحد نخست آن با ظرفیت ۳۶۶مگاوات (یعنی دو واحد ۱۸۳ مگاواتی) ابتدا در سال ۸۹ که به مدار آمد، خریداری شد.\nوی ادامه داد: شرکت سرمایه‌گذاری توسعه معادن و فلزات دو واحد دیگر به ظرفیت ۳۶۶ مگاوات با سرمایه‌گذاری حدود ۸۶ میلیون یورو احداث کرد که یکی از واحدها مرداد ۱۴۰۱ و دیگری ۸ فروردین ۱۴۰۲ به مدار آمد.\nمدیرعامل شرکت تولید و توسعه پویا انرژی بیان داشت: یک نیروگاه خورشیدی ۱۰ مگاواتی هم در سمنان احداث کردیم که از بهمن‌ماه ۱۴۰۱ به مدار آمده است و جمع ظرفیت این دو نیروگاه ۷۴۲ مگاوات است.\nوی اظهار داشت: ۷۳۲ مگاوات نیروگاه سمنان و ۱۰ مگاوات نیروگاه خورشیدی، ۲۴.۵ درصد نیروگاه سیرجان (یا شرکت گوهرانرژی سیرجان) را هم داریم که آن هم یک نیروگاه بلوک سیکل ترکیبی حدود ۵۰۰ مگاواتی است.\nجلویان با اشاره به طرح های توسعه ای پیش بینی شده، اضافه کرد: در برنامه داریم که نیروگاه سمنان را سیکل ترکیبی کنیم؛ یعنی دو واحد بخار به ظرفیت دو تا ۱۶۰مگاوات (در مجموع ۳۲۰ مگاوات واحد بخار) با سرمایه گذاری حدود ۲۸۰ میلیون یورو اجرایی خواهد شد.\nوی ادامه داد: همچنین مطابق برنامه ریزی انجام شده امسال ساخت یک نیروگاه ۱۰ مگاواتی را آغاز کرده و به اتمام می رسانیم که به حدود ۵ میلیون یورو سرمایه گذاری نیاز دارد.\nمدیرعامل شرکت تولید و توسعه پویا انرژی خاطرنشان کرد: نیروگاه بخار هم که احداث آن بین ۳۲ ماه تا ۴۰ ماه طول می‌کشد مشتمل بر دو واحد ۱۶۰ مگاواتی خواهد بود که هر کدام ۱۴۰ میلیون یورو سرمایه گذاری نیاز دارد.\nواقعی نبودن قیمت‌ها، عامل عدم تمایل سرمایه گذاران برای حضور در بخش انرژی\nوی در ادامه بیان داشت: در کشور ما حامل‌های انرژی برق، گاز، بنزین یا گازوئیل و همچنین حوزه‌ زیرساختی مثل آب، قیمت‌های واقعی ندارند و مشمول یارانه‌ انرژی یا یارانه‌ دولتی هستند. این موضوع سبب شده که سرمایه‌گذاری در حوزه‌ انرژی دشوار شود و سرمایه‌گذار تمایلی به حضور در این حوزه نداشته باشد.\nجلویان گفت: این موضوع در سالیان گذشته به‌مرور باعث شده که حجم سرمایه‌گذاری در زیرساخت و توسعه صنعت برق و همچنین در نگهداری و به‌روزرسانی نیروگاه‌ها با مشکل مواجه شود و عملا شکافی بین تولید و مصرف در پیک مصرف، رخ دهد.\nوی افزود: با توجه به رشد جمعیت، تقاضا همواره وجود داشته و رشدی بین ۴ تا ۶ درصد برای مصرف انرژی در کشور ما وجود دارد؛ اما به همان نسبت نتوانستیم نیروگاه احداث کنیم.\nمدیرعامل شرکت تولید و توسعه پویا انرژی به طور نمونه با اشاره به روز ۱۵ مرداد، یادآور شد: در این روز در ساعت اوج مصرف، حدود ۱۲ هزار و ۵۰۰ مگاوات کسری برق داشتیم که برای جبران آن به سمت صنایع و شهرک‌های صنعتی و قطعی برق آنها می روند و زیانی ناشی از عدم‌النفع یا عدم‌تولید به صنایع تحمیل می‌شود که عدد قابل‌توجهی است و عملا تولید ناخالصی کشور را هم کاهش خواهد داد.\nوی اظهار داشت: به طور مثال، در صورت‌های مالی ۱۴۰۱ فولاد مبارکه نزدیک به ۱۶۵ میلیون یورو هزینه‌های عدم‌النفع انرژی (ناشی از خاموشی برق و نه گاز) بوده است.\nجلویان تصریح کرد: بر همین اساس شرکت سرمایه‌گذاری توسعه معادن و فلزات به درستی روی این چالش دست گذاشته و استراتژی تدوین کرده است و هلدینگ انرژی‌اش (پویا انرژی) را در این راستا فعال کرد که از توسعه‌ی زیرساخت و ایجاد نیروگاه جدید و همچنین توسعه نیروگاه سمنان حمایت می کند.\nوی ادامه داد: تفاهم‌نامه‌ای بین وزارت نیرو و وزارت صمت در سال ۱۴۰۰ امضا شده که در آن تفاهم‌نامه قرار شد ۱۰ هزار مگاوات نیروگاه توسط صنعت ساخته شود که نخستین و پیشران آنها همین نیروگاه سمنان بوده که در مدار قرار گرفت.\nوی ادامه داد: مطابق برنامه ریزی انجام شده دو واحد بخار به ظرفیت ۳۲۰ مگاوات نصب می شود، همچنین با احتساب نیروگاه خورشیدی ۱۰ مگاواتی و همچنین نیروگاه ۴۸۵ مگاواتی سیکل ترکیبی پویای کرمانشاه نیز در برنامه قرار دارد.\nراه اندازی تالار برق سبز، گامی مثبت در راستای سرمایه گذاری تجدیدپذیرها\nجلویان در ادامه درخصوص عملکرد دستگاه های بالادستی و سیاست‌گذار در دولت سیزدهم اظهار داشت: یکی از اتفاقات خیلی خوبی که در این دولت رخ داد و به‌خصوص در سال ۱۴۰۲ راه اندازی تالار برق سبز بوده است که از ابتدای خردادماه انجام شده است.\nوی افزود: به این ترتیب، نیروگاه‌های تجدیدپذیر خورشیدی وارد این بازار شدند و مستقیم می‌توانند برق‌شان را به خریدار بفروشند.\nمدیرعامل شرکت تولید و توسعه پویا انرژی گفت: در عمل این بخش باعث شده که سرمایه‌گذار برای ورود و سرمایه‌گذاری در حوزه‌ انرژی تجدیدپذیر تشویق شود، زیرا قیمت‌ها، قیمت‌های منطقی هستند و بازگشت سرمایه را در این حوزه منطقی‌تر خواهد کرد. لذا این موضوع راه‌اندازی تالار برق سبز واقعا جای تقدیر و تشکر دارد.\nوی همچنین به انتقاد از برخی تصمیم سازی ها پرداخت و گفت: به طور مثال، بند ۹ پیوست ۲ تفاهم‌نامه‌ی ۶۰۱۷۲۲۴۶ که ۱۹ مهر سال ۱۴۰۰ بین وزرای صمت و نیرو امضا شد، اشاره می کند که نیروگاه های ذیل این تفاهم‌نامه معاف از پرداخت هزینه‌های مابه‌التفاوت یا هر گونه مازاد دیگری هستند.\nجلویان ادامه داد: همچنین یک رویه‌ اجرایی در مورخ ۲۸ خرداد ۱۴۰۲ از سوی وزیر نیرو ابلاغ شد که در بند ۶ آن باز تصریح کرده که نیروگاه‌های احداث‌شده ذیل این تفاهم‌نامه حداقل تا سقف تعرفه‌ نرخ صنایع موضوع ماده ۳ (مطابق ماده‌ ۳ قانون مانع‌زدایی از صنعت برق، تا سقف نرخ ECA: ENERGY CONVERSION AGREEMENT یا همان توافقنامه تبدیل انرژی، ‌از پرداخت مابه‌التفاوت اجرای مقررات معاف می‌باشند)، اما متاسفانه الان در اجرا با نقصان مواجه شده و اجرای درستی صورت نگرفته است.\nوی گفت: قرار بود صنایعی که از نیروگاه سمنان (که طرح پیشران تفاهم‌نامه صمت و نیرو است) به نوعی برای آن مشترکین قبض صادر نشود اما متاسفانه خلاف این آیین‌نامه، این تفاهم‌نامه و این رویه‌ اجرایی برای آنها قبض صادر شده و اکنون مشتریان ما سردرگم هستند؛ ما این مساله را از معاون وزیر نیرو و خود وزارتخانه پیگیر هستیم تا اصلاح شود و این واقعا ایراد است.\nمدیرعامل شرکت تولید و توسعه پویاانرژی خاطرنشان کرد: با این حال، اتفاق خوبی که افتاد این بود که وزارت نیرو تضمین داد برقی که ما تامین می‌کنیم و مستقیم به مشتریان می‌دهیم، مشمول مدیریت مصرف نشود؛ یعنی تضمین عدم قطع داشته باشد که خوشبختانه تا این ساعت، تضمین عدم قطع را وزارت نیرو رعایت کرده است.\nوی اضافه کرد: این برای ما اتفاق مبارک و مهمی است، زیرا همواره به عنوان یکی از دغدغه های مشتریان ما مطرح بوده است و این نگرانی وجود داشت، اما تا میانه مرداد که در پیک شبکه‌ برق قرار داشتیم، مدیریت مصرفی صورت نگرفته است و ما از این منظر سپاسگزار هستیم.\nجلویان در ادامه اظهار داشت: زمانی که به سایت IGMC شرکت مدیریت شبکه‌ برق ایران مراجعه شود، متوجه می شویم که تفاوت زیادی بین پیک ظهر و پیک شب شبکه برق ایران، چه از نظر تولید و چه مقدار مصرف وجود دارد.\nوی توضیح داد: یکی از دلایلی که بین تولید شبکه برق ایران/تولید نیروگاه‌ها در پیک ظهر (که حدود ساعت ۱۴ است) و در پیک شب (که حدود ساعت ۲۰/۱۵ تا ۲۰/۳۰ است)، تفاوت وجود دارد این است که عمده نیروگاه های کشور (یعنی سبد تامین انرژی نیروگاهی ایران) گازی و سیکل ترکیبی هستند؛ نیروگاه‌های گازی متاثر از شرایط آب و هوایی و دمای محیط و ارتفاع سطح دریا هستند. به ازای هر ۱۰ درجه افزایش دمای محیط، ۶ درصد توان خروجی توربین‌های گازی افت پیدا می‌کند و به ازای هر ۱۰۰ متر ارتفاع از سطح دریا، حدود ۱.۲ درصد توان توربین های گازی افت پیدا می‌کند. شب هوا خنک‌تر است و بنابراین توان این توربین‌ها افزایش پیدا می‌کند.\n",
        "persian_date": "1402-06-09 15:53:00",
        "date": 1693497180000,
        "key": "ومعادن",
        "url": "https://www.bourse24.ir/news/275574/مدیرعامل-شرکت-تولید-و-توسعه-پویاانرژی-مطرح-کرد:-واقعی-نبودن-قیمت‌ها،-عامل-عقب‌نشینی-سرمایه‌گذاران-برای-حضور-در-بخش-انرژی"
    },
    {
        "text": "به گزارش کدال نگر بورس24 ، شرکت سرمایه گذاری توسعه معادن و فلزات در مرداد ماه حدود 4 میلیارد تومان از معاملات خود سود کسب نمود. ارزش پرتفوی بورسی این شرکت نیز در این ماه به 155 هزار میلیارد تومان رسید و 317 میلیارد تومان افزایش داشت.\n\n",
        "persian_date": "1402-06-06 15:05:00",
        "date": 1693235100000,
        "key": "ومعادن",
        "url": "https://www.bourse24.ir/news/275297/سود-4-میلیاردی-«ومعادن»-در-یک-ماه"
    },
    {
        "text": " بورس24 : پیشرفت و توسعه پایدار یک کشور در گرو توسعه صنایع مادر از جمله زنجیره آهن و فولاد است. با توجه به اینکه دستیابی به فناوری‌های جدید و توسعه و بومی‌سازی آنها، نیاز به صرف زمان و هزینه زیاد و بکارگیری محققین دانشگاهی و نخبگان صنعتی دارد، طی سالیان اخیر با محوریت شرکت سرمایه‌گذاری توسعه معادن و فلزات و همکاری ۶ شرکت بزرگ فعال حوزه معدن و صنایع معدنی زنجیره آهن و فولاد (شرکت معدنی و صنعتی گل گهر، سنگ آهن گهرزمین، معدنی و صنعتی چادرملو، مجتمع فولاد خراسان، آهن و فولاد ارفع، معدنی و صنعتی صبانور) شرکت دانش‌بنیان کاوشگران صنایع معدنی راشا شکل گرفت.\nمقداد ملکی مدیرعامل شرکت راشا با عنوان این مطلب که آنچه تحت عنوان تئوری در دانشگاه‌ها وجود دارد اغلب با نیاز صنعت متفاوت است، در خصوص فعالیت‌های جاری شرکت گفت: در این راستا شرکت دانش‌بنیان کاوشگران صنایع معدنی راشا با ایجاد شبکه‌ای تخصصی که ارتباط تنگاتنگی با صنایع فعال این حوزه دارد موفق شده تا در این حوزه اقدامات مؤثری را رقم بزند که در این راستا پروژه هوشمندسازی مدار آسیاب کنی گندله‌سازی شرکت معدنی و صنعتی گل‌گهر با موفقیت به اتمام رسیده که در آن پارامترهای مهم فرآیند از جمله میزان رطوبت خوراک ورودی و عدد بلین محصول خروجی با استفاده از داده‌های سیستم، به صورت لحظه‌ای اعلام می‌شود.\nوی با اشاره به نقش فناوری‌های نوین در توسعه بخش معدن و صنایع معدنی گفت: ایران در حوزه فناوری همواره مصرف کننده تکنولوژی بوده اما در سال‌های اخیر و با تشدید تحریم‌ها که مراودات و انتقال تکنولوژی از سوی شرکت‌های برتر دنیا تحت الشعاع قرار گرفته باعث شد تا شرکت‌ها متوجه شوند که ورود به حوزه توسعه تکنولوژی و بومی‌سازی فناوری‌های نوین اجتناب‌ناپذیر است.\nملکی گفت: البته در خلال این سال‌ها شاهد برخی اقدامات از سوی دانشگاه‌ها و مراکز علمی بوده‌ایم که به دلیل عدم ارتباط تنگاتنگ با بدنه صنعت هیچ‌گاه به مرحله تجاری‌سازی جدی نرسیده است . در این راستا شرکت راشا از سال ۹۸ با مشارکت ۷ غول بزرگ معدنی و صنعتی در جهت توسعه فناوری در این حوزه راه اندازی شده است.\nاین فعال حوزه معدن و صنایع معدنی با عنوان اینکه شرکت راشا پل ارتباطی بین شرکت‌های دانش‌بنیان، دانشگاه‌ها، مراکز پژوهشی و صنعت و معدن به شمار می‌رود گفت: باید توجه داشت آنچه تحت عنوان تئوری در دانشگاه‌ها وجود دارد با نیاز صنعت متفاوت است. در این راستا شرکت راشا با سرمایه گذاری بسیار سنگین و با ایجاد شبکه‌ای تخصصی از نخبگان علمی و صنعتی موفق شده تا در حوزه توسعه فناوری و حل چالش‌های پیچیده صنایع معدنی اقدامات مؤثر و عملیاتی را رقم زند.\nملکی در پاسخ به دلایل عدم توسعه هوشمندسازی در حوزه معدن و صنایع معدنی گفت: در خصوص هوشمند‌سازی یا همان نسل چهارم فناوری اظهارت مختلفی مطرح می شود، اما اینکه به چه معناست و چه کارهایی می توان انجام داد، متاسفانه استراتژی تدوین شده‌ای در بسیاری از شرکت‌ها وجود ندارد.\nبه گفته این مدیر صنعتی و معدنی شرکت راشا در این زمینه نیز با اتکا بر بازدیدهای مستمر و کسب اطلاعات از صنایع مختلف، پروژه‌هایی را نیز آغاز کرده است که در این راستا پروژه هوشمندسازی کوره احیا مستقیم آهن اسفنجی شرکت‌ جهان‌فولاد سیرجان برای نخستین بار در کشور به مرحله اجرا درآمده است که در این پروژه درجه فلزی و میزان کربن آهن اسفنجی به صورت آنلاین به اپراتور اعلام می‌شود که تاکنون امکان اندازه‌گیری این پارامترها به غیر از روشهای آزمایشگاهی که هزینه‌بر و بسیار زمان‌بر است امکان پذیر نبوده است.\nمدیرعامل شرکت راشا افزود: شرکت دانش‌بنیان کاوشگران صنایع معدنی راشا در سایر حوزه‌های توسعه فناوری نیز اقدامات قابل توجهی را انجام داده که از جمله آنها می‌توان به خط بومی فراوری فناورانه سرباره کوره قوس الکتریکی با استفاده از ظرفیت متخصصان علمی و صنعتی اشاره کرد که انقلابی در این حوزه به‌شمار می‌رود و چالش بزرگ فولادسازان را حل نموده است.\nاز دیگر ظرفیت‌ها و توانمندی‌های راشا، بهینه‌سازی نوآورانه و فناورانه فرآیندها و خطوط تولید صنایع معدنی است که پروژه‌های زیادی در راستای افزایش ظرفیت تولید، کاهش مصارف، افزایش طول عمر تجهیزات و … به انجام رسانده است.\n",
        "persian_date": "1402-06-01 14:57:00",
        "date": 1692802620000,
        "key": "ومعادن",
        "url": "https://www.bourse24.ir/news/274783/از-سوی-شرکت-راشا-و-برای-نخستین-بار-صورت-گرفت؛-اجرای-پروژه-هوشمندسازی-مدار-آسیا-کنی-گلوله‌ای"
    },
    {
        "text": "بهرام اردلان*: شرکت سرمایه‌گذاری توسعه معادن و فلزات (سهامی عام) را می توان به عنوان یکی از  بزرگترین هلدینگ‌های تخصصی در حوزه معدنی و فلزی کشور برشمرد. ارزش بازار این شرکت در روندهای بازار سرمایه در محدوده رتبه ۲۰ ام قرار دارد. این درحالی‌است که خالص ارزش دارایی‌های این شرکت کمی بیش از دو برابر ارزش بازار آن است و به‌عبارتی شاخص P/NAV آن در محدوده پایین‌تر از ۵۰% می باشد و این خود گواهی بر ارزندگی قیمت سهام این شرکت در بازار سرمایه است که به دلایل متعدد از جمله شرایط حاکم بر بازار سرمایه و ریسک های بالقوه‌ای که برای این صنعت متصور است، این نسبت از NAV حاصل شده است.\nبا توجه به تغییر رویکرد «ومعادن» در سه سال اخیر از دیدگاه صرف سهامداری و سرمایه‌گذاری، به شرکتی که فعالیت های عملیاتی و اجرایی را در دستور کار خود قرارداده است می‌توان امیدوار بود که این شرکت در افقی نه چندان دور ارزش افزوده بالاتری را برای سهامداران خود ایجاد خواهد کرد. سرمایه‌گذاری توسعه معادن و فلزات علاوه بر سهامداری در شرکت‌های بزرگ معدنی کشور همانند گل‌گهر با درصد سهامداری ۲۳%، چادر ملو با ۱۷.۵% و گهر زمین با ۱۹.۵% که مجموعا بیش از ۲۸% از کنسانتره و ۱۹% از گندله کل کشور را تولید می‌کنند و سهم به‌سزایی در تامین خوارک شرکت‌های فولاد سازی کشور و ابتدای زنجیره فولاد دارند، مالک بیش از ۸۵% سهام شرکت معدنی و صنعتی صبانور به طور مستقیم و غیر مستقیم است. شرکت صبانور با توجه به منطقه جغرافیایی خود و طرح‌های توسعه‌ای که برای آن تعریف شده است می‌تواند به عنوان قطب جدیدی در زنجیره فولاد کشور مطرح شود. این شرکت برنامه‌ریزی کرده تا در ۳ سال آینده ظرفیت تولید خود را به ۳.۶ میلیون تن کنسانتره، ۱.۵ میلیون تن گندله، ۱.۶ میلیون تن آهن اسفنجی و ۱ میلیون تن فولاد(ورق -کلاف) برساند. این پروژه‌ها در شرایطی در حال طی نمودن مسیر پیشرفت خود هستند که شرکت در برنامه حفاری اکتشافی خود در سال ۱۴۰۱ که بالغ بر ۱۳۳ هزار متر می باشد به ذخایر پیش بینی شده‌ای از سنگ آهن به میزان ۸۰ میلیون تن دست یافته است. ارزش برجای این افزایش ظرفیت رقمی بالغ بر ۲۵۰ میلیون دلار است. با احتساب ذخایر قطعی قبلی شرکت (۵۶ میلیون تن) میزان کل ذخایر سنگ آهن شرکت بیش از ۱۳۰ میلیون تن برآورد می‌شود. اهمیت این موضوع در شرایطی که ذخایر سنگ آهن کشور رو به کاهش است دو چندان می‌شود.\nدر کنار مزیت‌های گفته شده در خصوص شرکت صبانور، سرمایه‌گذاری در حوزه نیروگاه گازی نیز به صورت غیر مستقیم (کاهش عدم‌النفع‌های ناشی از کمبود انرژی) ارزش افزوده بالاتری را برای سهامداران ایجاد خواهدنمود. در حال حاضر با بهره‌برداری از بلوک دوم نیروگاه گازی سمنان توسط شرکت پویا انرژی(هلدینگ انرژی زیرمجموعه توسعه معادن و فلزات) توان تولید برق در مجموعه به صورت اسمی به ۷۳۲ مگاوات رسیده است. این ظرفیت با افتتاح نیروگاه خورشیدی ده مگاواتی شهید باکری و نیز کلنگ‌زنی پروژه سیکل ترکیبی نیروگاه سمنان که اخیرا در بازدید وزیر محترم صمت صورت گرفت همچنان در حال افزایش است.\nهمچنین سرمایه گذاری هلدینگ «ومعادن» در تولید آهن اسفنجی به‌عنوان یکی از بخش‌های زنجیره فولاد می‌تواند پتانسیل بیشتری را در آینده برای این شرکت ایجاد نماید. طرح‌های تولید آهن اسفنجی شرکت به صورت مستقیم عبارتند از طرح ۱.۱ میلیون تنی آهن اسفجی آرتاویل در استان اردبیل، طرح ۱.۱ میلیون تنی آهن اسفنجی فولاد اقلید پارس در استان فارس.\nسرمایه‌گذاری‌های «ومعادن» تنها به بخش‌های فوق محدود نشده و این شرکت به‌منظور استفاده از فرصت‌های سرمایه‌گذاری در سایر بخش‌های تولیدی کشور و تنوع پرتفوی خود به منظور کاهش ریسک ناشی از تمرکز، اقدام به سرمایه‌گذاری در فلزات غیرآهنی همانند فلز مس در قالب شرکت توسعه معادن و صنایع مس جانجا نموده است. شرکت معادن و فلزات به صورت مستقیم و غیر مستقیم جمعاً بیش از ۳۴% از سهام شرکت مذکور را در مالکیت خود دارد و از این حیث بیشترین درصد مالکیت را در بین اعضای کنسرسیوم داراست. این طرح به منظور استخراج سالانه ۱۵ میلیون تن سنگ سولفیدی با نسبت باطله برداری حدود ۵ و تولید ۱۳۰ هزار تن کنسانتره مس و حاوی طلا طراحی گردیده است و پیش‌بینی می‌شود ظرف ۶۰ ماه به اتمام برسد. در کنار سرمایه‌گذاری در حوزه فلز مس، شرکت سرمایه‌گذاری توسعه معادن و فلزات با توجه به اهمیت موضوع اکتشاف در صنایع معدنی، از این موضوع نیز غافل نبوده و با تاسیس شرکت یاقوت توسعه معادن و فلزات خاورمیانه گامی مهم و رو به جلو در خصوص اکتشاف و دست‌یابی به منابع جدید و پایدار معدنی برداشته است.\nموارد بیان شده تنها بخشی از پتانسیل‌های پیش روی شرکت سرمایه‌گذاری توسعه معادن و فلزات است که می‌تواند اطمینان لازم برای سهامداران فعلی شرکت در خصوص ارزندگی سهام شرکت را به‌همراه داشته باشد و افقی روشن را پیش روی سهامداران بالقوه شرکت نمایان سازد و به آنها نوید دهد که در آینده‌ای نزدیک این شرکت می‌تواند به‌عنوان یکی از اصلی‌ترین بازیگران عرصه معدن و صنایع معدنی کشور روند پیشرفت و توسعه خود را تسریع نموده و موجب افزایش منافع سهامداران و سایر دینفعان شود.\n*رئیس امور سرمایه گذاری شرکت سرمایه گذاری توسعه معادن و فلزات\n",
        "persian_date": "1402-05-30 11:48:00",
        "date": 1692618480000,
        "key": "ومعادن",
        "url": "https://www.bourse24.ir/news/274628/توسعه-معادن-و-فلزات-و-افق‌های-پیش‌روی-آن"
    },
    {
        "text": " بورس24 : مدیرعامل شرکت سرمایه‌گذاری توسعه معادن و فلزات در جریان بازدید وزیر صمت از نیروگاه گازی و خورشیدی شهید باکری سمنان اظهار داشت: این نیروگاه نخستین طرح از ۴۸ طرح پیشران اقتصادی در کشور است و ظرف کمتر از یک سال به بهره‌برداری رسیده است؛ وزیر محترم صمت از این پروژه بازدید کردند و احتمالا در سفر آینده رئیس محترم جمهور به عنوان اولین طرح از ۴۸ طرح پیشران اقتصادی افتتاح خواهد شد.\nاردشیر سعدمحمدی افزود: در جریان این بازدید همچنین پروژه احداث دو واحد بخار در نیروگاه شهید باکری سمنان توسط وزیر صمت کلنگ‌زنی شد. این نیروگاه ۳۴۰ مگاوات برق تولید می‌کرد و ۳۴۰ مگاوات جدید بر اساس این طرح پیشران اقتصادی در دو مدول ۱۸۶ مگاواتی با میزان ۸۶ میلیون یورو سرمایه‌گذاری راه‌اندازی شد. امیدوار هستیم ۲ نیروگاه بخار بر روی دو مدول جدید سرمایه‌گذاری شود که میزان این سرمایه‌گذاری حدود۲۸۰ میلیون یورو خواهد بود. بر این اساس با سرمایه‌گذاری که صورت می‌گیرد بالغ بر ۱۰۰۰ مگاوات برق تولید خواهد شد.\nوی در ادامه گفت: برق تولید شده به سنگان، فولاد مبارکه اصفهان، شرکت معدنی و صنعتی گل‌گهر، فولاد قائنات، میانه و برخی از شرکت‌های کوچک‌تر به فروش می‌رسد و امیدوار هستیم با سرمایه‌گذاری‌های صورت گرفته بتوانیم بخش بیشتری از برق مورد نیاز صنایع را تامین کنیم.\nمدیرعامل “ومعادن” عنوان کرد: باتوجه به موقعیت نیروگاه جدید -ارتفاع از سطح تراز دریایی در این منطقه ۱۸۳۰ متر است- باید راندمان را افزایش دهیم و اقتصادی‌تر عمل کنیم، سرمایه‌گذاری روی بخار باعث می‌شود که راندمان مجموع سیکل ترکیبی به بالای ۵.۴ برسد. امیدوار هستیم با قیمت تمام شده پایین‌تر شرایط اقتصادی‌تری را برای مجموعه فراهم کنیم و بتوانیم با توجه به بازگشت سرمایه نسبت به سرمایه‌گذاری‌های جدید در آینده اقدام کنیم.\nسعدمحمدی با اشاره به رکوردشکنی در ساخت این نیروگاه بیان کرد: این پروژه دو مدول داشت که هر کدام بیش از ۱۸۵ مگاوات بود. اتفاقی که افتاد این بود که هم تامین مالی دچار یک انضباط دقیق بود و هم پیمانکار با توجه به تامین مالی به موقع کارش را بسیار خوب انجام داد. ضمن این که نقطه‌ای که شاید کلیدی باشد این است که مجری و مدیرعامل پویاانرژی یک فرد متخصص است که از نظر دانش و تجربه در این بخش سالیان سال کار کرده در شناخت و همکاری و همدلی اجرای این پروژه بسیار موثر بود. مجموع این اتفاق باعث شد که ما بتوانیم سرعت عملیات را برای اجرای این پروژه داشته باشیم.\nوی درباره همکاری وزارت نیرو در اجرای این پروژه گفت: قطعا هماهنگی لازم را با وزارت نیرو داشتیم؛ در ارتباط با این‌که نیروگاه وقتی راه‌اندازی می‌شود دیگر برقش قطع نشود، به همین دلیل برق به صنایعی مانند مبارکه که در تابستان دچار مشکل است و به صنایع دیگر مانند سنگان و گل‌گهر به فروش می‌رسد و خوشبختانه هماهنگی صورت گرفته است. امیدواریم برای نیروگاه بخار هم بتوانیم قرارداد را داشته باشیم که تامین پایدار و بدون قطعی باعث شود که انگیزه‌های سرمایه‌گذاری را در این بخش افزایش دهیم.\nوی در ادامه با اشاره به طرح‌ها و پروژه‌های شرکت سرمایه‌گذاری توسعه معادن و فلزات عنوان کرد: “ومعادن” در حال اجرای بیش از ۲۰ طرح در کشور است. همچنین سرمایه‌گذاری روی ۴.۷ میلیون تن فولاد را داریم که ۱.۱ میلیون تن فولاد در اقلید، ۱.۱ میلیون تن فولاد در اردبیل، ۱.۶ میلیون تن فولاد در قروه و ۱.۱ میلیون تن در یزد است.\nسعد محمدی افزود: پروژه الکترود گرافیتی کازرون، پروژه فروآلیاژها در شیروان و پروژه نوار نقاله استیل در الشتر خرم‌آباد از دیگر پروژه‌های شرکت است.\nمدیرعامل “ومعادن” با اشاره به عملکرد این شرکت در حوزه اکتشاف،گفت: پروژه‌های اکتشافی‌ ما در سال گذشته بسیار خوب اجرا شده، این شرکت، یک شرکت سهامی بوده و کار خرید و فروش سهم را بر عهده داشته است و کارش اجرا نبوده، ما با تغییر رفتاری که در حوزه حرفه‌ای ایجاد کرده‌ایم، بیش از ۷۰ هزار متر کار حفاری اکتشافی انجام و ۷ دستگاه حفاری جدید را خریداری و به کشور وارد کردیم. در سال گذشته ۸۰ میلیون تن سنگ‌آهن جدید اکتشاف شده که معادل ۲۵۰ میلیون دلار ارزش برجا است. نوید این را می‌دهم که در پی اقدامات اکتشافی جدید این شرکت در سالجاری به نتایج بهتری نسبت به سال گذشته دست یابیم.\nسعدمحمدی افزود: با اقدامات انجام شده به اکتشافات خوبی در غرب کشور در حوزه سنگ‌آهن دست خواهیم یافت. سرمایه‌گذاری در کنسانتره سنگ آهن در بیجار و سرمایه‌گذاری در گندله بیش از ۴۵ درصد پیشرفت داشته است. همچنین سرمایه‌گذاری در مس جانجا در سیستان و بلوچستان را داریم که خوشبختانه عملیات معدنکاریش شروع شده و پیمانکار در حال کار است.\nوی همچنین عنوان کرد: تفاهم‌نامه‌ای با ایمیدرو برای احداث یک کارخانه ۱۳۰ هزار تنی کنسانتره مس خواهیم داشت که به بیش از ۱۵ هزار میلیارد تومان سرمایه‌گذاری نیاز دارد. مجموع سرمایه‌گذاری “ومعادن” که فقط مختص به خودش که دارد و برای اجرا برنامه‌ریزی می‌کند، بیش از ۱۳۰ هزار میلیارد تومان است. این عدد اگر با قیمت‌های سنا درنظرگرفته شود بیش از ۳.۵ میلیارد دلار است. امیدواریم با به نتیجه رسیدن و اتمام این طرح‌ها در چند سال آینده هم برای سهامداران و هم برای کشور و اقتصاد ملی بتواند نقش بهتری را ایفا کنیم.\nسعدمحمدی با اشاره به رشد سود “ومعادن” در سال جاری در مقایسه با سال گذشته گفت: امیدواریم در پایان سال ۱۴۰۶ سوددهی این مجموعه را با سرمایه‌گذاری‌ها به حدود یک میلیارد دلار ارتقا دهیم، این اتفاق باعث می‌شود که هم جایگاه بورسی ما و هم جایگاه صنعتی ما به لحاظ ارتقا شرایط مساعدی را طی کند، امیدواریم که به کمک تمامی پرسنل بتوانیم در آینده به این مهم دسترسی پیدا کنیم.\n",
        "persian_date": "1402-05-29 11:01:00",
        "date": 1692529260000,
        "key": "ومعادن",
        "url": "https://www.bourse24.ir/news/274582/مدیرعامل-شرکت-سرمایه‌گذاری-توسعه-معادن-و-فلزات-مطرح-کرد:-رکوردشکنی-در-اجرای-پروژه-نیروگاه-شهید-باکری-سمنان"
    },
    {
        "text": " بورس24 : مدیرعامل شرکت سرمایه گذاری توسعه معادن و فلزات به همراه معاونین خود روز سه‌شنبه ۲۴ مرداد از پروژه احیا مستقیم فولاد اقلید که یکی از ۴۸ پروژه پیشران کشور به شمار می‌رود، بازدید کرد.\nاردشیر سعدمحمدی در این بازدید، از نزدیک در جریان آخرین پیشرفت‌های این پروژه پیشران کشور قرار گرفت و  با مسئولین منطقه و مدیران پروژه دیدار و گفتگو کرد.\nوی در حاشیه این دیدار ضمن تشکر از همدلی و یکرنگی مسئولین منطقه به‌ویژه استاندار، نماینده مردم اقلید در مجلس شورای اسلامی و امام جمعه شهر اقلید در پیشبرد پروژه داشته اند، گفت: در جلسات امروز خوشبختانه تصمیمات بسیار خوبی اتخاذ شد که منجر به تسریع پیشرفت طرح خواهد شد.\nمدیرعامل «ومعادن» افزود: سرمایه گذاری مربوط به پروژه احیا مستقیم فولاد اقلید بالغ بر ۱۱۴ میلیون یورو بعلاوه ۶۵۰ میلیارد ریال است. اجرای این طرح توسعه چشمگیری را در حوزه صنعت و اشتغال منطقه رقم خواهد زد.\nمسلم صالحی نماینده مردم اقلید در مجلس شورای اسلامی نیز پیشرفت فیزیکی طرح را قابل قبول خواند و اظهار امیدواری کرد با تصمیماتی که در جلسه امروز اتخاذ شده و تأمین مالی خوبی که از سوی شرکتهای سهامدار صورت می گیرد، ظرف سه چهار ماه آینده شاهد سرعت گرفتن بیش از پیش این پروژه بزرگ پیشران کشور باشیم.\nشریفی مدیرعامل شرکت فولاد اقلید پارس نیز، ضمن ارائه گزارشی از پیشرفت‌های پروژه، به بررسی موانع و مشکلات واحد احیا مستقیم فولاد اقلید و راهکارهای پیشنهادی برای حل آنها پرداخت.\nیادآور می شود پروژه احیا مستقیم فولاد اقلید ازجمله طرح‌های بزرگی است که در قالب طرح های پیشران پیشرفت ایران توسط هلدینگ سرمایه گذاری توسعه معادن و فلزات در حال اجراست. این پروژه که از مردادماه سال گذشته کلید خورده است، در راستای تحقق اهداف مجموعه، از جمله تکمیل زنجیره تولید فولاد، تأمین منافع سهامداران و توسعه مناطق کم‌برخوردار اجرا می‌شود.\n",
        "persian_date": "1402-05-25 10:36:00",
        "date": 1692182160000,
        "key": "ومعادن",
        "url": "https://www.bourse24.ir/news/274447/سعدمحمدی-از-پروژه-احیاء-مستقیم-فولاد-اقلید-بازدید-کرد"
    },
    {
        "text": " بورس24 : یکی از شرکت‌های مهم در پرتفوی سرمایه‌گذاری گروه توسعه معادن و فلزات (ومعادن)، شرکت تجلی توسعه معادن و فلزات است که به عنوان اولین شرکت پروژه محور در کشور شناخته می‌شود و با نماد «تجلی» وارد بازار سرمایه شد.\nبارزترین ماموریت این شرکت به‌کارگیری سرمایه‌های عموم مردم در اجرای پروژه‌های کلان کشور با محوریت توسعه معدنی و فلزی، استخراج و اکتشاف معادن جدید با تکمیل و توسعه و تولید فلزات اساسی است.\nشرکت تجلی توسعه معادن و فلزات در طرح‌ها و پروژه‌های گوناگونی سرمایه‌گذاری کرده و پروژه تولید نورد، کلاف، فولاد و آهن اسفنجی، گندله، کنسانتره سنگ آهن و… را در قالب شرکت‌هایی همچون صنایع آهن و فولاد سرمد ابرکوه، فولاد کردستان، مس جانجا و… تعریف و به اجرا درآورده است.\nبه همین جهت، این شرکت به یکی از پیشتازان بخش معدن و صنایع معدنی کشور تبدیل شده و اکنون پا را از صنعت فولاد فراتر گذاشته و جهت ورود به حوزه عناصر استراتژیک همچون لیتیوم آستین‌ها را بالا زده است.\nلیتیم با وجود خواصی همچون سبک‌ترین فلز موجود در میان تمامی‌فلزات، قابلیت واکنش‌دهی الکتروشیمیایی، ضریب انبساط حرارتی پایین و دارا بودن بالاترین ظرفیت گرمایی ویژه در میان جامدات، کاربردهای بسیار زیادی در صنایع مختلف به‌ویژه صنایع هوافضا، نظامی، هسته‌ای، پزشکی و داروسازی، خودروسازی، فولادسازی، شیشه و سرامیک، روانکارها و تصفیه‌کننده‌های هوا دارد.\nکاربرد لیتیم در باتری‌های لیتیمی‌ به‌عنوان یکی از مهم‌ترین ابزارها در سیستم‌های ذخیره‌سازی انرژی الکتریکی اهمیت این فلز استراتژیک را در سالیان اخیر به‌ویژه در کشورهای توسعه‌یافته، دوچندان کرده است.\nدر این میان سهم باتری‌های لیتیم یون بسیار قابل توجه است، به‌طوری که نه تنها بر بازار ذخیره انرژی الکتریکی در ابزارهای قابل حمل مسلط شده است، بلکه گزینه اول برای ذخیره انرژی در وسایل نقلیه الکتریکی و انرژی تجدیدپذیر پراکنده محسوب می‌شود.\nتقاضای خودروهای الکتریکی (EV) همچنان بازار لیتیم را به جلو می‌برد و برآورد شده ضریب نفوذ EV در سال ۲۰۲۵ به ۱۵ درصد خواهد رسید و انتظار می‌رود تا سال ۲۰۳۰ به ۳۵ درصد افزایش یابد. قرار است تا سال ۲۰۲۵، فروش خودروهای برقی در سراسر جهان ده برابر شود و به ۱۱ میلیون برسد و در چین، خودروهای برقی ۱۹ درصد از کل فروش خودروهای سواری، اروپا ۱۴ درصد و ایالات متحده ۱۱ درصد را به خود اختصاص خواهند داد.\nتولید لیتیم در جهان طی سالیان اخیر رشد فزاینده‌ای داشته و در سال ۲۰۲۲ به حدود ۱۳۰ هزار تن رسید.\nپیش‌بینی می‌شود تقاضا و مصرف این ماده معدنی تا سال ۲۰۳۰ به ۲.۱ میلیون تن برسد.\nبه همین جهت، بهره برداری از این عناصر می‌تواند انقلابی در بخش معدن کشور محسوب شود.\nدر حالی که ایران با در اختیار داشتن ذخایر بسیاری از مواد معدنی در میان ۱۵ کشور معدنی دنیا قرار گرفته اما؛ همچنان از نظر اکتشاف و بهره‌برداری به نوعی دست نخورده محسوب می‌شود و عدم توجه کافی بر حوزه اکتشاف در سال‌های گذشته سبب شده بخش معدن ایران از دنیا عقب بماند.\nدر این میان، شرکت پروژه محور «تجلی» توانست به سرعت به یکی از شرکت‌های خصوصی تاثیرگذار در توسعه بخش معدن و صنایع معدنی تبدیل شود و اکنون با آینده‌نگری و رصد به‌روز بازارهای جهانی در کنار حوزه‌هایی همچون مس، فولاد، طلا و زغالسنگ به سمت عناصر استراتژیک و کمیاب همچون لیتیم حرکت کرده و می‌تواند بزرگترین بازیگر معدنی کشور و بازیگر اصلی اقتصاد غیرنفتی ایران در بخش خصوصی شود.\nالبته این مجموعه علاوه بر سرمایه گذاری در حوزه لیتیوم و استحصال آن، در حوزه عناصر نادر خاکی نیز وارد شده است چرا که می‌داند تقاضای داخلی و جهانی به سمت این عناصر ارزشمند است و دستیابی به این عناصر می‌تواند اقتصاد ایران را متحول کند.\nلیتیوم که حالا به عنوان نفت سفید از آن یاد می‌شود می‌تواند توسعه صنایع پایین دستی و ارزآوری بسیار را برای کشور داشته باشد و سرمایه‌گذاری در این حوزه می‌تواند بر سوددهی تجلی نیز تاثیر بسیاری داشته باشد.\n",
        "persian_date": "1402-05-23 12:37:00",
        "date": 1692016620000,
        "key": "ومعادن",
        "url": "https://www.bourse24.ir/news/274343/طلای-سفید-در-زیرمجموعه-«ومعادن»؛-«تجلی»-به-بازیگر-اصلی-لیتیم-کشور-تبدیل-می‌شود"
    },
    {
        "text": " بورس24 : عملیات اجرایی واحد بخار نیروگاه سمنان پنجشنبه ۱۹ مرداد، با حضور عباس علی آبادی، وزیر صنعت، معدن و تجارت آغاز شد تا نیروگاه گازی سمنان به نیروگاه سیکل ترکیبی تبدیل شود و ضمن ارتقای ظرفیت تولید برق در این نیروگاه، راندمان تولید برق نیز افزایش یابد.\nمحمدزمان جلویان، مدیرعامل هلدینگ پویاانرژی، ضمن اشاره به کلنگ‌زنی دو واحد بخار در این نیروگاه طی بازدید وزیر صمت، بیان کرد: با توجه به این که حرارت قابل توجهی از اگزوز این نیروگاه‌های گازی خارج می‌شود و این انرژی رایگان عملاً هدر می‌رود، برنامه شرکت احداث دو واحد بخار ۱۶۰ مگاواتی (جمعاً ۳۲۰ مگاوات) است که تنها از این حرارت خروجی دورریز به عنوان سوخت استفاده کرده و در نتیجه آسیب زیست‌محیطی، به دلیل عدم استفاده از سوخت‌های فسیلی و تجدیدناپذیر، به همراه نخواهد داشت و راندمان اسمی نیروگاه گازی را نیز به دلیل استفاده از حرارت توربین‌های گازی، از ۳۶ درصد به ۵۴ درصد افزایش خواهد داد.\nجلویان تاکید کرد: تبدیل نیروگاه گازی به سیکل ترکیبی چند مزیت زیست‌محیطی عمده دارد؛ دمای اگزوز واحدهای گازی حدود ۵۵۰ درجه است که طی این کاهش دما به حدود ۱۳۰ درجه خواهد رسید. همچنین به دلیل عدم استفاده از هیچ سوخت اضافی، میزان انتشار گازهای گلخانه‌ای، به ویژه کربن دی‌اکسید را از ۰.۶۱ کیلوگرم به ازای هر کیلووات ساعت، به کمتر از ۰.۳ کاهش خواهد داد. کاهش مصرف آب به دلیل تکنولوژی بالاتر نسبت به طرح های پیشین، نیز از دیگر مزایای آن است.\nوی ضمن اشاره به این که واحدهای بخار بسیار حجیم و پرهزینه هستند و زمان احداث آن نیز طولانی‌تر است، افزود: سرمایه‌گذاری که برای این پروژه انجام می‌شود جمعاً چیزی حدود ۲۸۰ میلیون یورو است و زمان پیش‌بینی‌شده برای به بهره‌برداری رسیدن آن ۳۸ ماه در نظر گرفته شده است.\nیادآور می‌شود شرکت سرمایه‌گذاری توسعه معادن و فلزات که سهامدار صددرصدی شرکت «پویاانرژی» است، طی تفاهم‌نامه‌ای که بین وزارت صمت، نیرو و شرکت‌های بزرگ معدنی و صنعتی برای افزایش ظرفیت ده هزار و ۵۰۰ مگاواتی برق منعقد شد، پروژه پیشران افزایش ظرفیت ۳۶۶ مگاواتی نیروگاه سمنان را کلید زد و واحد اول این پروژه تنها پس  از پنج ماه، یعنی ۱۸۰ روز زودتر از موعد قرارداد، به شبکه سراسری برق متصل شد و مجموعاً در کمتر از یک سال به اتمام رسید و رکوردشکنی بی‌سابقه‌ای را در این صنعت رقم زد؛ ظرفیت اسمی نیروگاه با این افزایش ظرفیت به ۷۳۲ مگاوات رسید. در ادامه اقدامات زیرساختی «ومعادن» در حوزه انرژی، کلنگ احداث دو واحد بخار در نیروگاه شهید باکری سمنان به زمین خورد تا ظرفیت تولید برق این نیروگاه بالغ بر هزار مگاوات شود.\nگفتنی  است روز پنجشنبه ۱۹ مرداد ۱۴۰۲ عباس علی‌آبادی، وزیر صمت به همراه محمدرضا موثقی‌نیا، سرپرست هیئت عامل ایمیدرو؛ اردشیر سعدمحمدی، مدیرعامل هلدینگ سرمایه‌گذاری توسعه معادن و فلزات، مدیران مجموعه «ومعادن» و پویاانرژی و نیز مسئولان استانی و شهرستانی از نیروگاه گازی و خورشیدی شهید باکری سمنان بازدید کرد.\n",
        "persian_date": "1402-05-21 10:09:00",
        "date": 1691834940000,
        "key": "ومعادن",
        "url": "https://www.bourse24.ir/news/274227/در-بازدید-وزیر-صمت-از-نیروگاه-شهید-باکری-سمنان-صورت-گرفت؛-کلنگ‌زنی-دو-واحد-بخار-در-نیروگاه-شهید-باکری-سمنان--تبدیل-نیروگاه-گازی-به-سیکل-ترکیبی"
    },
    {
        "text": " بورس24 : پروژه مجتمع صنعتی آهن و فولاد الماس آرتاویل با مشارکت شرکت سرمایه گذاری توسعه معادن و فلزات (ومعادن)، شرکت معدنی و صنعتی چادرملو (کچاد) و شرکت بین‌المللی مهندسی ایران (ایریتک) به منظور تولید آهن اسفنجی و جهت تامین خوراک شرکت‌های فولادی شمال غرب کشور ثبت و در سال ۱۴۰۰ مراحل اجرایی آن آغاز شد.\n«حسن اصغرزاده» مدیرعامل شرکت مجتمع آهن و فولاد الماس آرتاویل گفت: تولید آهن اسفنجی در مجتمع آرتاویل با ظرفیت ۱/۱ میلیون تن در سال بوده و پیش‌بینی می‌شود حدود ۴۰۰ نفر اشتغالزایی مستقیم داشته باشد.\nمدیرعامل آرتاویل با اشاره به دوستدار محیط زیست بودن این پروژه اظهار داشت: کلیه تدابیر لازم در خصوص به حداقل رساندن خطرات زیست‌محیطی انجام گرفته و آب مصرفی آن نیز از پساب اداره آب و فاضلاب شهر اردبیل تامین خواهد شد.\nوی در ادامه افزود: شرکت بین المللی مهندسی ایران (ایریتک) به عنوان پیمانکار EPC پروژه آهن اسفنجی آرتاویل بوده و تکنولوژی مورد استفاده در این پروژه میدرکس است.\nاصغرزاده تصریح کرد: طبق برنامه زمان بندی شده در حال نهایی کردن خرید و ترخیص تجهیزات بوده و با حداکثر توان جهت اتمام پروژه آهن اسفنجی آرتاویل و شروع دوره بهره برداری آن مطابق برنامه زمان بندی در حال انجام است.\nمدیرعامل مجتمع آهن و فولاد الماس آرتاویل تاکید کرد: مطابق برنامه ریزی‌های انجام شده شرکت معدنی و صنعتی چادرملو مسوولیت تامین مواد اولیه را بر عهده داشته و همچنین قرارداد‌های مرتبط با تامین زیرساخت انجام شده و تعدادی نیز در حال تکمیل اسناد قراردادی می‌باشد.\nوی با اشاره به افزایش قیمت ارز و اثرگذاری آن بر روند اجرایی پروژه بیان داشت: تحریم‌های بین المللی جهت تامین تجهیزات خارجی و مشکلات مربوط به واحد بازرگانی خارجی ازچالش‌های پیش روی این پروژه بوده است.\nحسن اصغرزاده مدیرعامل آهن و فولاد الماس آرتاویل با اشاره به بهره مندی این پروژه از ساخت داخل افزود: شرکت سرمایه گذاری توسعه معادن و فلزات (۴۰%)، شرکت معدنی و صنعتی چادرملو (۳۰%) و شرکت بین المللی مهندسی ایران (ایریتک) (۳۰%) به عنوان سهامداران عمده این پروژه هستند. همچنین در پروژه آهن اسفنجی آرتاویل ۹۰% نیروی انسانی بومی از استان اردیبل استفاده شده است.\nوی در ارتباط با تامین آب، برق و گاز پروژه آهن اسفنجی آرتاویل گفت: با مساعدت و همکاری مدیران استان اردبیل و استاندار خدوم این استان مجوز‌های تامین آب، برق و گاز از مراکز مربوطه اخذ شده است.\nاصغرزاده در خاتمه خاطرنشان کرد: موضوع طرح‌های توسعه پروژه آهن اسفنجی مجتمع آهن و فولاد الماس آرتاویل و هزینه‌های مرتبط با آن توسط سهامداران محترم شرکت در حال بررسی است.\n",
        "persian_date": "1402-05-18 13:35:00",
        "date": 1691588100000,
        "key": "ومعادن",
        "url": "https://www.bourse24.ir/news/274177/گفت‌وگو-با-مدیرعامل-مجمتع-صنعتی-آهن-و-فولاد-الماس-آرتاویل؛-اشتغالزایی-و-توسعه-منطقه-با-اجرای-پروژه-پیشران-آرتاویل"
    },
    {
        "text": " بورس24 : حسن یحیوی، مدیر مجامع شرکت سرمایه‌گذاری توسعه معادن و فلزات گفت: اکنون برای حفظ تولید فعلی و تحقق افق ۵۵ میلیون تنی فولاد در سال ۱۴۰۴ نیازمند ۱۲ میلیارد یورو سرمایه‌گذاری هستیم که این میزان تقریباً ۶ برابر ارزش بازار برخی هلدینگ‌های معدنی کشور است و عملاً تامین این میزان سرمایه در توان سهامداران نیست.\nمدیر مجامع «ومعادن» اظهار داشت: از آنجایی که منابع مالی حوزه فولاد نسبت به بخش های دیگر محدودتر است، موضوع تامین مالی به یک موضوع جدی برای تمام مدیران شرکت‌های فولاد تبدیل شده است. اکنون برای حفظ تولید فعلی و تحقق افق ۵۵ میلیون تنی فولاد در سال ۱۴۰۴ نیازمند ۱۲ میلیارد یورو سرمایه‌گذاری هستیم که این میزان تقریباً ۶ برابر ارزش بازار برخی هلدینگ‌های معدنی کشور است و عملاً تامین این میزان سرمایه در توان سهامداران نیست.\nوی افزود: برای حل این مسئله با چالش‌هایی نظیر فرهنگ سازمانی، تغییرات زیرساختی و… روبه‌رو هستیم؛ به نظر می‌رسد نیاز است افرادی را با رزومه، تحصیلات و شرایط خاص برای تامین مالی در شرکت‌ها به عنوان نیروی انسانی جذب کنیم.\nمدیر مجامع «ومعادن» تصریح کرد: اگر یک شرکت فولادی بخواهد در سازمان بورس اوراقی مانند اوراق اجاره منتشر کند، فرآیند دسترسی به پروژه و سرمایه در حدود ۶ ماه به طول می‌انجامد. این در حالی است که امروزه موضوع اعتبارسنجی‌ سهامداران و شرکت‌ها در دنیا بسیار کلیدی و مهم است و به تسریع و کاهش هزینه انجام این فرآیند کمک شایانی می‌کند.\nحسن یحیوی تکمیل کرد: تغییر نرخ ارز و از سوی دیگر ساختار کلان اقتصادی کشور از منظر نرخ تورم، نرخ بهره تحمیلی به شرکت‌ها و… در طی انجام پروژه می‌تواند هزینه‌ها، ارزش افزوده و… را با تغییر همراه کند. مسئله تحریم ها و عدم ارتباط بین‌المللی نیز از جمله موارد مشکل‌زا در امر تامین سرمایه است.\n",
        "persian_date": "1402-05-09 07:30:00",
        "date": 1690788600000,
        "key": "ومعادن",
        "url": "https://www.bourse24.ir/news/273790/مدیر-مجامع-شرکت-سرمایه‌گذاری-توسعه-معادن-و-فلزات-مطرح-کرد؛-تحقق-افق-۵۵-میلیون-تنی-به-شرط-تامین-مالی-۱۲-میلیارد-یورویی"
    },
    {
        "text": "به گزارش کدال نگر بورس24 ، شرکت سرمایه گذاری توسعه معادن و فلزات در تیر ماه از معاملات خود سودی شناسایی نکرد. ارزش پرتفوی بورسی این شرکت نیز در این ماه به 155 هزار میلیارد تومان رسید.\n\n",
        "persian_date": "1402-05-04 14:35:00",
        "date": 1690382100000,
        "key": "ومعادن",
        "url": "https://www.bourse24.ir/news/273474/آیا-از-تغییرات-سبد-سهام-«ومعادن»-خبر-دارید؟"
    },
    {
        "text": " بورس24 : حسن یحیوی، مدیر مجامع شرکت سرمایه‌گذاری توسعه معادن و فلزات گفت: اکنون برای حفظ تولید فعلی و تحقق افق ۵۵ میلیون تنی فولاد در سال ۱۴۰۴ نیازمند ۱۲ میلیارد یورو سرمایه‌گذاری هستیم که این میزان تقریباً ۶ برابر ارزش بازار برخی هلدینگ‌های معدنی کشور است و عملاً تامین این میزان سرمایه در توان سهامداران نیست.\nمدیر مجامع «ومعادن» اظهار داشت: از آنجایی که منابع مالی حوزه فولاد نسبت به بخش های دیگر محدودتر است، موضوع تامین مالی به یک موضوع جدی برای تمام مدیران شرکت‌های فولاد تبدیل شده است. اکنون برای حفظ تولید فعلی و تحقق افق ۵۵ میلیون تنی فولاد در سال ۱۴۰۴ نیازمند ۱۲ میلیارد یورو سرمایه‌گذاری هستیم که این میزان تقریباً ۶ برابر ارزش بازار برخی هلدینگ‌های معدنی کشور است و عملاً تامین این میزان سرمایه در توان سهامداران نیست.\nوی افزود: برای حل این مسئله با چالش‌هایی نظیر فرهنگ سازمانی، تغییرات زیرساختی و… روبه‌رو هستیم؛ به نظر می‌رسد نیاز است افرادی را با رزومه، تحصیلات و شرایط خاص برای تامین مالی در شرکت‌ها به عنوان نیروی انسانی جذب کنیم.\nمدیر مجامع «ومعادن» تصریح کرد: اگر یک شرکت فولادی بخواهد در سازمان بورس اوراقی مانند اوراق اجاره منتشر کند، فرآیند دسترسی به پروژه و سرمایه در حدود ۶ ماه به طول می‌انجامد. این در حالی است که امروزه موضوع اعتبارسنجی‌ سهامداران و شرکت‌ها در دنیا بسیار کلیدی و مهم است و به تسریع و کاهش هزینه انجام این فرآیند کمک شایانی می‌کند.\nحسن یحیوی تکمیل کرد: تغییر نرخ ارز و از سوی دیگر ساختار کلان اقتصادی کشور از منظر نرخ تورم، نرخ بهره تحمیلی به شرکت‌ها و… در طی انجام پروژه می‌تواند هزینه‌ها، ارزش افزوده و… را با تغییر همراه کند. مسئله تحریم ها و عدم ارتباط بین‌المللی نیز از جمله موارد مشکل‌زا در امر تامین سرمایه است.\n",
        "persian_date": "1402-05-03 09:44:00",
        "date": 1690278240000,
        "key": "ومعادن",
        "url": "https://www.bourse24.ir/news/273189/مدیر-مجامع-شرکت-سرمایه‌گذاری-توسعه-معادن-و-فلزات-مطرح-کرد؛-تحقق-افق-۵۵-میلیون-تنی-به-شرط-تامین-مالی-۱۲-میلیارد-یورویی"
    },
    {
        "text": " بورس24 : امین صفری، معاون توسعه معادن و صنایع معدنی شرکت سرمایه‌گذاری توسعه معادن و فلزات (ومعادن)، بیان کرد: با وجود اینکه بخش معدن و صنایع معدنی کم‌کم به سمت‌وسویی می‌رود که بخش بزرگی از اقتصاد کشور را تشکیل دهد، ما هنوز برنامه منسجم و بلندمدتی در این حوزه نداریم. چندین سال گذشته، نقشه راهی برای معدن و صنایع معدنی ترسیم شد؛ مانند طرح جامع فولاد، سرب و روی، مس و… اما به طور جدی همه بخش‌ها ملزم به سیاست‌گذاری و اجرای برنامه‌های خود در راستای این طرح‌ها نشدند.\nوی ادامه داد: به عنوان مثال، در ایمیدرو من و همکارانم با همراهی تمامی ذینفعان بخش سرب و روی، دو سال بر روی طرح جامع سرب و روی کار کردیم اما این طرح هیچ‌وقت به عنوان یک سند بالادستی به ذی‌نفعان این بخش ابلاغ نشد تا همه فعالان این حوزه منطبق بر یک نقشه راه واحد و چشم‌انداز مشترکی که نظرات بخش خصوصی و دولتی در آن لحاظ شده، حرکت کنند.\nصفری اذعان داشت: متاسفانه بخش معدن و صنایع معدنی از نبود یک برنامه و نقشه بلندمدت بیست ساله رنج می‌برد؛ همین مسئله باعث شده که برنامه‌های توسعه، متوازن پیش نرود؛ گاهی در بخشی از زنجیره با کمبود و گاهی با مازاد مواجه هستیم یا وقتی در بخشی با کمبود مواجه‌ایم در بخش دیگر با مازاد روبه‌رو می‌شویم و همیشه بخشی از زنجیره به شدت دچار زیان می‌شود و بخشی از سرمایه‌های ملی از بین می‌رود.\nمعاون توسعه معادن و صنایع معدنی «ومعادن» بیان کرد: این روند موجب می‌شود همیشه ظرفیت‌های بلااستفاده زیادی وجود داشته باشد؛ همان طور که می‌دانیم به عنوان مثال کارخانه‌های مرتبط با بخش «روی» با حدود ۳۰ درصد ظرفیت خود کار می‌کنند. این به معنای آن است که در این بخش توسعه نامتوازن رخ داده است.\nصفری تاکید کرد: اگر وزارت صمت با همراهی ایمیدرو، بخش خصوصی و ذینفعان، طرح‌های جامعی برای هر یک از بخش‌های معدن و صنایع معدنی تدوین کند و این طرح‌ها به تمام شرکت‌های خصوصی و دولتی و نیز سازمان‌های صمت، ابلاغ شود به طوری که ملزم به اجرای آن شوند و تصویب تمام بخشنامه‌ها نیز مطابق با همین طرح‌ها صورت بگیرد، در این صورت یک نقشه راه بلندمدت برای حوزه معدن و صنایع معدنی خواهیم داشت؛ تمامی فعالین این بخش می‌توانند برنامه‌ریزی کنند و همچنین سرمایه‌گذارانی که می‌خواهند به این بخش ورود کنند، مسیر شفافی پیش روی آن‌ها ترسیم شده که به آن‌ها کمک می‌کند منطبق با آن برنامه‌ریزی کنند.\nوی افزود: در حال حاضر متاسفانه ما هیچ برنامه بلندمدتی در بخش معدن و صنایع معدنی نداریم؛ با تغییر مدیران برنامه‌های مقطعی تدوین شده و سپس رها می‌شود. این روند می‌تواند منجر به یک توسعه نامتوازن خطرناک شود و بخش معدن و صنایع معدنی که اکنون به عنوان یک بخش قدرتمند در صحنه اقتصاد کشور حضور دارد را دچار ضعف جدی کند و در پی آن آسیب‌های اقتصادی و اجتماعی ایجاد کند.\n",
        "persian_date": "1402-05-02 13:36:00",
        "date": 1690205760000,
        "key": "ومعادن",
        "url": "https://www.bourse24.ir/news/273111/معاون-توسعه-معادن-و-صنایع-معدنی-«ومعادن»-تاکید-کرد؛-توسعه-نامتوازن-در-زنجیره-فولاد"
    },
    {
        "text": "به گزارش کدال نگر بورس24 ، شرکت  سرمایه گذاری توسعه معادن و فلزات در خصوص علت تغییرات سود شفاف سازی کرد.\n",
        "persian_date": "1402-04-31 14:10:00",
        "date": 1690035000000,
        "key": "ومعادن",
        "url": "https://www.bourse24.ir/news/272901/«ومعادن»-در-خصوص-تغییر-سود-توضیح-داد"
    },
    {
        "text": " بورس24 : در حالی که این روزها شرکت‌های فعال در صنعت فولاد در بحبوحه گرما با چالش محدودیت در تامین برق و کاهش تولید دست و پنجه نرم می‌کنند، شرکت سرمایه‌گذاری توسعه معادن و فلزات موفق شده با ایجاد یک نیروگاه خودتامین، قطعی برق را در واحدهای تولید هشت مجتمع صنعتی به صفر برساند.\nاین روزها تولید فولاد کشور هر سال با حجم بیشتری نسبت به سال گذشته پیش می‌رود، با این حال این صنعت اشتغالزا و ارزآور در مسیر افزایش تولید با چالش‌هایی نیز رو‌به‌رو است که یکی از اصلی‌ترین آنها تامین انرژی در فصول اوج مصرف است. فولادسازان در زمستان با قطعی گاز و در تابستان با قطعی برق در کشمکش هستند.\nدر این بین شرکت سرمایه‌گذاری توسعه معادن و فلزات در جایگاه هلدینگی که قریب به سه دهه است که در عرصه معدنکاری کشور فعالیت دارد، در اقدامی نوآورانه این مشکل را نه تنها برای خود که برای شماری دیگر از واحدهای صنعتی کشور برطرف کرده است.\nاین شرکت موفق شده در قالب تفاهم‌نامه‌ای که میان وزارتخانه‌های صمت و نیرو شکل گرفته نخستین واحدهای نیروگاهی خودتامین کشور را احداث کند. بنابراین با احداث واحدهای ۳ و ۴ نیروگاه قدس سمنان تعداد هشت مشترک صنعتی کشور مشتمل بر شرکت‌های فولاد قائنات، ذوب آهن غرب کشور، فولاد آذربایجان، معدنی و صنعتی گل‌گهر، توسعه معدنی و صنعتی صبانور، فولاد میانه، فولاد مبارکه و فولاد سنگان بخشی از برق مورد نیاز خود را از طریق این نیروگاه تامین می‌کنند.\nشرکت سرمایه‌گذاری توسعه معادن و فلزات این پروژه را در کنار سایر برنامه‌های توسعه‌ای خود در حوزه‌های اکتشافات، مس، زغال‌سنگ و عناصر نادر خاکی که همگام با توسعه زنجیره ارزش فولاد صورت می‌گیرد، پیش برده و با ایجاد شرکت پویاانرژی رسماً به جمع تولیدکنندگان برق کشور پیوسته است.\nاردشیر سعدمحمدی، مدیرعامل شرکت نیز چندی پیش در اظهارنظری در این باره گفته بود که سیاست اصلی هلدینگ سرمایه‌گذاری توسعه معادن و فلزات، تکمیل زنجیره ارزش و برقراری توازن در زنجیره ارزش است، به عنوان مثال هر چند که تأمین برق مورد نیاز صنایع یک وظیفه حاکمیتی است اما کمبود برق و قطعی مکرر برق موجب عدم‌النفع زیادی برای شرکت‌های گروه می‌شود. از این رو، هلدینگ سرمایه‌گذاری توسعه معادن و فلزات خود را ملزم می‌داند با تأسیس نیروگاه برق در حد توان این مشکل را تقلیل دهد؛ کمااینکه یک هلدینگ تخصصی در حوزه برق تحت عنوان شرکت «پویا انرژی» ذیل هلدینگ سرمایه‌گذاری توسعه معادن و فلزات ایجاد شده است.\nنگاهی به عمکلرد شرکت پویاانرژی\nشرکت پویاانرژی در سال ۱۳۹۶ کار خود را آغاز کرد؛ البته پیش‌تر شرکتی بود که در زمینه معادن فعالیت می‌کرد اما با تغییر اسم و اساسنامه، شرکت تولید و توسعه پویاانرژی شکل گرفت. این مجموعه از زمان یادشده با نیروگاه سمنان و ۲۴.۵ درصد سهام شرکت گهرانرژی سیرجان کار خود را در زمینه تولید برق آغاز کرد؛ پروژه توسعه نیروگاه گازی شهید باکری سمنان یکی از مهم‌ترین پروژه‌هایی است که در دستور کار این شرکت قرارگرفته و در فهرست ۴۸ پروژه پیشران اقتصادی نیز قرار دارد.\nاین پروژه شامل دو توربین گازی با ظرفیت تولید در مجموع ۳۶۶ مگاوات برق است که به ظرفیت قبلی نیروگاه افزوده می‌شود؛ برای اجرای آن حدود ۸۰ میلیون یورو سرمایه‌گذاری شده و متخصصان توانمند داخلی، طراحی و اجرای آن را بر عهده ‌دارند.\nگفتنی است طرح نیروگاه سمنان به‌واسطه تحویل ۱۸۰ روز زودتر از موعد فاز نخست آن به‌نوعی رکوردشکنی در اجرای این دست پروژه‌ها به شمار می‌رود. تولید فعلی انرژی برق در کشور حدود ۱۲ هزار مگاوات کمتر از میزان موردنیاز مصرف آن است و توسعه و ارتقای بهره‌وری نیروگاه‌ها در حال حاضر از نیازهای اصلی کشور به‌ویژه در بخش صنعت به شمار می‌آید.\nتوسعه معادن و فلزات عدم قطعی برق را تضمین می‌کند\nهمچنین به گفته سیدمحمدزمان جلویان، مدیرعامل شرکت تولید و توسعه پویا انرژی، خریداران برق از نیروگاه شهید باکری سمنان از تضمین عدم قطع برق صنایع در تابستان برخوردار هستند و مشمول خاموشی تابستانی نمی‌شوند. او همچنین به این موضوع اشاره کرده است که تضمین عدم قطع در هیچ یک از نیروگاه‌های کشور وجود ندارد؛ چراکه این اولین نیروگاه از طرح ۱۰ هزار مگاوات تفاهم‌نامه بین وزارتخانه‌های صمت و نیرو است و نیروگاه‌های ذیل این تفاهم‌نامه، دارای تضمین عدم قطع و معافیت از پرداخت حق ترانزیت برق هستند.\nامروز تست‌های پایداری لازم در نیروگاه انجام شده است و با چندین واحد فولادسازی، قرارداد دوجانبه فروش برق در تبادل و نهایی‌سازی شده است.\nبخش بخار نیروگاه با سرمایه‌گذاری شرکت توسعه معادن و فلزات و فاینانس در حال برنامه‌ریزی و مطالعات اولیه است. راندمان اسمی نیروگاه‌های گازی تا ۳۶ درصد برآورد می‌شود اما راندمان عملی این واحدها حداکثر به ۳۳ تا ۳۴ درصد می‌رسد که با اجرای بخش بخار و تکمیل سیکل ترکیبی، بازدهی اسمی نیروگاه از ۳۶ به ۵۴ درصد افزایش پیدا می‌کند و این مهم (تولید بخش بخار) بدون مصرف سوخت و از محل حرارت خروجی اگزوز توربین گازی تامین می‌شود.\nواحد‌های گازی با تبدیل‌ شدن به سیکل ترکیبی بازدهی خود را افزایش می‌دهند و این امر با توجه به نیاز کشور به انرژی در صنایع و موضوع محدودیت تامین سوخت گاز، نقش کلیدی دارد.\n",
        "persian_date": "1402-04-28 13:35:00",
        "date": 1689773700000,
        "key": "ومعادن",
        "url": "https://www.bourse24.ir/news/272535/«ومعادن»-فراتر-از-معدنکاری-پیش-می‌رود---راهکار-نوآورانه-شرکت-سرمایه‌گذاری-توسعه-معادن-و-فلزات-برای-غلبه-بر-چالش-انرژی-کارساز-شد"
    },
    {
        "text": "به گزارش کدال نگر بورس24 ، شرکت سرمایه گذاری توسعه معادن و فلزات در 3 ماهه منتهی به خرداد 122 میلیارد تومان سود خالص محقق کرد که به نسبت دوره مشابه قبل رشد 34   درصدی داشت. درامدهای عملیاتی با افزایش 151 درصدی به 137 میلیارد تومان رسید.\n\n",
        "persian_date": "1402-04-28 13:17:00",
        "date": 1689772620000,
        "key": "ومعادن",
        "url": "https://www.bourse24.ir/news/272528/جهش-سود-در-«ومعادن»"
    },
    {
        "text": " بورس24 : هدف شرکت مدیریت بین المللی همراه ریل جاده دریا (هیمکو) ایجاد یک پایانه مکانیزه مواد فله معدنی در بندر شهید رجایی است. ایجاد پایانه مکانیزه مواد فله معدنی به منظور سهولت در حمل و نقل مواد فله و کاهش هزینه های حمل و نقل این مواد است. با این کار، عملیات بارگیری و تخلیه مواد فله معدنی سریع تر و کارآمدتر بوده و صرفه جویی در زمان و هزینه بیشتر می شود. همچنین این پایانه ها می توانند کمک کنند تا امنیت حمل و نقل مواد فله معدنی بیشتر شده و شرایط کاری و سلامتی کارگران نیز بهبود یابد. در کل هدف اصلی ایجاد پایانه مکانیزه مواد فله معدنی، بهینه سازی فرآیند حمل و نقل این مواد است.\nبرای دانستن جزئیات بیشتر این پروژه با اسماعیل تبادار رئیس هیئت مدیره شرکت مدیریت بین المللی همراه ریل جاده دریا (هیمکو) گفت‌و‌گو کرده‌ایم.\nتاثیر ساخت پایانه مکانیزه مواد فله معدنی بر اشتغال در استان هرمزگان چیست؟\nساخت پایانه مکانیزه مواد فله معدنی در استان هرمزگان می تواند تأثیر مثبت بسیار زیادی بر اشتغال در منطقه داشته باشد. ساخت و راه اندازی پایانه مکانیزه نیازمند نیروی انسانی ماهر و تخصصی در زمینه های مختلف است که می تواند از جمله فرصت های شغلی جدید در منطقه باشد. برای نگهداشتن و نظارت بر سیستم های مکانیزه نیز نیاز به نیروی انسانی متخصص و فنی است.\nبا توجه به این نکات، ساخت پایانه مکانیزه مواد فله معدنی می تواند فرصت های شغلی جدیدی را در منطقه ایجاد و به رشد و اقتصادی منطقه کمک کند. علاوه بر این، افزایش فعالیت های معدنی و صنایع وابسته به آن در منطقه می تواند تأثیر مثبتی بر اشتغالزایی داشته باشد. به عنوان مثال، با افزایش فعالیت های معدنی نیاز به خدمات حمل و نقل مواد اولیه و فنی و مهندسی نیز افزایش می یابد که می تواند فرصت های شغلی جدیدی را در این زمینه ها ایجاد کند. بنابراین ساخت پایانه مکانیزه مواد فله معدنی در استان هرمزگان می تواند به رشد و توسعه اقتصادی و اشتغال زایی منطقه کمک کند\nاجزای اصلی این پایانه چیست؟\nپایانه مکانیزه مواد فله معدنی شامل چندین اجزای اصلی شامل سیستم بارگیری و تخلیه است که این سیستم شامل دستگاه های بارگیری و تخلیه مواد فله معدنی مانند جرثقیل ها، بازگیرهای نواری و دیگر دستگاه های مکانیکی می شود. دیگر اجزای این پایانه سیستم حمل و نقل است که شامل وسایل نقلیه مختلفی است که می توانند مواد فله معدنی را از پایانه به مقصد نهایی حمل کنند؛ مانند کامیون ها، قطارها و کشتی ها. سیستم انبارش شامل مکان های انبارش مواد می شود که در آنها مواد فله معدنی قبل از حمل و نقل به مقصد نهایی، انبار خواهند شد. سیستم مانیتورینگ نیز شامل شامل دستگاه هایی است که به کنترل و مانیتورینگ فرآیند بارگیری تخلیه و حمل و نقل مواد فله معدنی کمک می کند. این سیستم می تواند شامل دوربین های مداربسته، سنسورها و سیستم های هوشمندی باشد که به شناسایی خطاها و مشکلات در فرآیند کمک می کنند. سیستم ایمنی هم شامل اقدامات و تجهیزات ایمنی است، که به کاهش خطرات بارگیری تخلیه و حمل و نقل مواد فله معدنی کمک خواهد کرد. این سیستم شامل ایمنی کلاه های ایمنی، دستکش های ایمنی، لباس های ایمنی، بندهای ایمنی و سیستم های هشداردهی می شود.\nتاثیر ساخت پایانه مکانیزه مواد فله معدنی بر محیط زیست چیست؟\nساخت پایانه مکانیزه مواد فله معدنی می تواند تاثیر مثبتی بر محیط زیست داشته باشد. برخی از این تاثیرات عبارتند از کاهش نیاز به حمل و نقل، به این صورت که با ساخت این پایانه، مواد فله معدنی به مقصد نهایی خود حمل می شوند. این موضوع می تواند منجر به کاهش ترافیک جاده ای و در نتیجه کاهش آلودگی هوا شود. همچنین استفاده بهینه از فضا یکی دیگر از تاثیرات این پروژه است. به این صورت که با ساخت این پایانه، می توان فضای موجود در منطقه را به طور بهینه تری برای انبار مواد فله معدنی و نگهداری از وسایل نقلیه مورد استفاده قرار داد. از دیگر مزایای این پروژه، بهبود راندمان است به این صورت که با استفاده از دستگاه های مکانیزه بارگیری و تخلیه، فرآیند حمل و نقل مواد فله معدنی به طور کلی بهبود یافته و راندمان افزایش خواهد یافت.\nپس تبدیل روش پایانه سنتی مواد فله معدنی به پایانه مکانیزه، تاثیر مثبت نسبی بر محیط زیست دارد.\nبله تبدیل روش پایانه سنتی مواد فله معدنی به پایانه مکانیزه تاثیرات مثبت نسبی بر محیط زیست دارد. به طور کلی ساخت پایانه مکانیزه مواد فله معدنی با استفاده از دستگاه های مکانیزه می تواند منجر به کاهش تعداد وسایل نقلیه و افزایش راندمان منابع انرژی شود.\nدر پایانه های سنتی معمولاً از تخلیه دستی مواد استفاده می شود که نیاز به نیروی کاری بسیار زیادی دارد و منجر به صدای بسیار بلند و همچنین آلودگی هوا و آب می شود. با ساخت پایانه مکانیزه مواد فله معدنی، تخلیه مواد به طور خودکار و با استفاده از دستگاههای مکانیکی انجام می شود که باعث کاهش آلودگی هوا و آب نیز خواهد شد.\nهمچنین با استفاده از پایانه مکانیزه می توان برخی از ضایعات و مواد باقیمانده را با استفاده از فیلترها و سیستم های جداسازی، جمع آوری و بازیافت کرد. این بازیافت می تواند منجر به کاهش تولید زباله و کم شدن آلودگی محیط زیست شود. در کل با استفاده از تکنولوژی مکانیزه می توان تأثیرات منفی حمل و نقل و دفن مواد فله معدنی بر محیط زیست را کاهش داد و به طور کلی به بهبود وضعیت محیط زیست کمک کرد. همچنین ساخت پایانه مکانیزه مواد فله معدنی باعث افزایش بهره وری و کاهش هزینه ها در فرایند حمل و نقل مواد می شود. از طرفی با کاهش تعداد وسایل نقلیه مورد استفاده می توان از منابع انرژی کمتری استفاده کرد و در نتیجه تأثیرات منفی گرمایش جهانی را نیز کاهش داد. پایانه مکانیزه مواد فله معدنی با استفاده از سیستم های پیشرفته کنترل و نظارت می تواند به بهبود کیفیت هوا و آب در معدنی نیاز به خدمات منطقه اطراف کمک کند. به طور کلی تغییر روش پایانه مواد فله معدنی از سنتی به مکانیزه، باعث بهبود شرایط محیط زیست و کیفیت زندگی مردم منطقه می شود.\nهرگونه فعالیت معدنی به خصوص در مناطقی با بوم شناختی آسیب پذیر، نیازمند مطالعات جامع و دقیق ارزیابی تأثیرات زیست محیطی است. این ارزیابی ها با هدف شناسایی تأثیرات مثبت و منفی هر فعالیت معدنی بر محیط زیست و همچنین تعیین راهکارهای مناسب برای کاهش تأثیرات منفی باید انجام شود.\nبنادر مواد فله معدنی نسل سه و چهار  چه تفاوت هایی با نسخه های قبلی دارند؟\nبنادر مواد فله معدنی نسل سه و چهار با نسخه های قبلی تفاوت های زیادی دارند. یکی از این تفاوت ها جابجایی خودکار مواد است؛ بنادر نسل سه و چهار با استفاده از تجهیزات خودکار و رباتیک قادر به جابجایی مواد فله معدنی از کشتی به وسایل حمل و نقل درون بندری هستند. در نسخه های قبلی این عملیات به صورت دستی انجام می شد. یکی دیگر از تفاوت ها کاهش زمان انتظار است. با اینکه بنادر نسل قبلی نیز از تجهیزات خودکار استفاده می کردند، اما بنادر نسل سه و چهار توانایی جابجایی خودکار و بهینه تر مواد را دارند که باعث کاهش زمان انتظار کشتی ها در بندر می شود. از دیگر مزایا، کاهش هزینه های انسانی است. با اتخاذ روش های خودکار، هزینه های مربوط به نیروی انسانی کاهش می باید که در نهایت به صرفه اقتصادی برای بندر منجر می شود. کاهش خطر آسیب به مواد نیز از دیگر مزایا است؛ با استفاده از تجهیزات خودکار، خطر آسیب به مواد کاهش می باید و بنابراین کیفیت مواد بالا می رود. یکی دیگر از تفاوت ها، حفظ محیط زیست است؛ بنادر نسل سه و چهار با کاهش هزینه های انسانی و استفاده از تجهیزات خودکار توانایی حفظ محیط زیست را دارند و به حفظ منابع طبیعی کمک می کنند.\nدیگر تفاوت اما افزایش ظرفیت بارگیری است. با افزایش سرعت و دقت جابجایی مواد، بنادر نسل سه و چهار با استفاده از تکنولوژی های پیشرفته توانایی بارگیری و تخلیه مواد فله معدنی با سرعت و کارایی بیشتر را دارا هستند. بنادر نسل سه و چهار با استفاده از جرثقیل‌های بزرگ، نوار نقاله های هوشمند و سیستم های کنترلی پیشرفته، قادر به انجام عملیات بارگیری و تخلیه بسیاری از مواد فله معدنی هستند. این بنادر علاوه بر کاهش زمان و هزینه های انجام عملیات، باعث افزایش بهره وری و کاهش آلودگی های محیط زیست نیز می شوند. همچنین این بنادر قابلیت انجام عملیات در شرایط بحرانی و آب و هوایی سخت را نیز دارند.\nتفاوت اصلی بنادر نسل سه و چهار با نسخه های قبلی در استفاده از تکنولوژی های پیشرفته و هوشمندی است که قابلیت انجام عملیات با سرعت و دقت بیشتری را دارند. این بنادر همچنین با استفاده از سیستم های کنترلی پیشرفته اطمینان بیشتری در انجام عملیات بارگیری و تخلیه به دست می دهند. با توجه به این تفاوت ها بنادر نسل سه و چهار علاوه بر ارتقای کیفیت خدمات، قابلیت رقابت با بنادر سایر کشورها را نیز دارند.\nدقیقا شاخص های اصلی تفاوت بنادر مواد فله معدنی نسل سه با بنادر مواد فله معدنی نسل چهارم چیست؟\nتفاوت های بنادر مواد فله معدنی نسل سوم با چهارم شامل موارد زیر است. در نسل چهار به دلیل استفاده از تجهیزات مکانیزه و اتوماسیون بیشتراست، بنابراین ظرفیت بارگیری و تخلیه بالاتری نسبت به بنادر نسل سوم دارند.\nبه دلیل اتوماسیون و استفاده از تجهیزات مکانیزه، عملیات بارگیری و تخلیه در بنادر نسل چهار سریع تر و کارآمدتر انجام می شود. بنادر نسل چهار به دلیل استفاده از تجهیزات مدرن و به روز کارایی و بهره وری بیشتری  داشته و همچنین در استفاده از منابع طبیعی نیاز کمتری دارند. از طرفی، در بنادر نسل چهار به دلیل استفاده از تکنولوژی و تجهیزات پیشرفته، کیفیت خدمات بارگیری و تخلیه بهبود یافته است.\nدر نسل چهار به دلیل استفاده از سیستم های امنیتی پیشرفته، امنیت بیشتری برای بارگیری وجود دارد و تخلیه اطمینان بخش تر است. به دلیل استفاده از تجهیزات پیشرفته و کنترل بهتر بر روی فرآیند بارگیری و تخلیه در بنادر نسل چهار، میزان آلودگی نیز کاهش یافته است.\nبه طور کلی بنادر نسل چهار به دلیل استفاده از تجهیزات مکانیزه اتوماسیون و تکنولوژی های پیشرفته، علاوه بر افزایش سرعت و کاهش هزینه ها، توانسته اند بهبود قابل توجهی در ایمنیف بهداشت و محیط زیست حاصل کنند.\nنقش ذینفعان مانند دولت و شرکت های معدنی برای توسعه بنادر مواد فله معدنی در ایران و در منطقه خلیج فارس را چگونه ارزیابی می کنید؟\nذینفعان مانند دولت و شرکت های معدنی با توسعه بنادر مواد فله معدنی در ایران و منطقه خلیج فارس می توانند نقش مهمی در رشد اقتصادی اشتغال و توسعه صنعت معدن و فلزات ایفا کنند. با ایجاد بنادر مدرن و مکانیزه می توان بهبود قابل توجهی در کیفیت خدمات دریایی و بندری کاهش هزینه ها افزایش توانایی صادرات و افزایش امنیت ناوبری دریایی ایجاد کرد.\nبنابراین دولت و شرکت های معدنی می توانند با ارائه تسهیلات مالی، تضمین های حمایتی، ارائه سیاست های اشتغال زایی، تدوین قوانین و مقررات مربوط به صادرات و واردات، ایجاد شراکت های عمومی و خصوصی توسعه شبکه حمل و نقل و ارائه بسترهای سرمایه گذاری در بنادر، بهبود توانایی و ظرفیت بنادر، بهره وری بیشتر از تجهیزات و تکنولوژی های مدرن و همکاری با سایر کشورهای منطقه، بهبود مستمر در عملکرد بنادر مواد فله معدنی و توسعه این صنعت را رقم بزنند.\nبا توجه به ظرفیت های معدنی ایران و کشورهای مجاور، لزوم توسعه بنادر مواد فله معدنی را در رقابت با رقبای منطقه ای و چگونه ارزیابی می کنید؟\nتوسعه بنادر مواد فله معدنی در ایران و کشورهای مجاور به دلیل ظرفیت های معدنی بالای این منطقه و نیاز صنعتی به صادرات و واردات این مواد بسیار حائز اهمیت است. برای ارزیابی این نیاز باید موارد زیر توجه کرد.\nنخست اینکه برای ارزیابی نیاز به توسعه بنادر مواد فله معدنی باید حجم تولید این مواد در ایران و کشورهای مجاور در نظر گرفته شود. در صورتی که حجم تولید این مواد بالا باشد، نیاز به بنادر جدید همراه با توسعه بنادر موجود است.\nدوم اینکه برای رقابت با رقبای منطقه ای نیاز به تسهیلات حمل و نقل موثر و کارآمد در بنادر وجود دارد. در صورتی که بنادر ایران و کشورهای مجاور به عنوان بنادر مواد فله معدنی با تجهیزات پیشرفته و تسهیلات مناسب شناخته شوند، در رقابت با دیگر کشورها موفق تر خواهند بود.\nسوم اینکه افزایش توانایی صادرات و واردات مواد فله معدنی در ایران و کشورهای مجاور نیاز به توسعه بنادر و تسهیلات مناسب دارد. در صورتی که بنادر مناسب در این کشورها وجود نداشته باشد، صادرات و واردات این مواد به راحتی قابل انجام نخواهد بود.\nچهارم اینکه توسعه بنادر مواد فله معدنی می تواند منجر به توسعه صنایع مرتبطی همچون حمل و نقل و بسته بندی شود. این توسعه ها بهبود زیرساخت ها و اشتغال در زمینه مختلفی از جمله حمل و نقل، تجهیزات مکانیزه، پشتیبانی فنی  و غیره، منجر به افزایش ارزش افزوده و کاهش هزینه های تولید خواهد شد.\nپنجم اینکه برای برای توسعه بنادر مواد فله معدنی، باید قابلیت های پذیرش بار در انها بررسی شود. در صورتی که بنادر قابلیت پذیرش بارهای بزرگ را ندارند، توسعه آنها نیازمند اصلاحاتی در این زمینه خواهد بود.\nششم اینکه برای توسعه بنادر مواد فله معدنی باید ارتباط با بازارهای مصرف در داخل و خارج از کشور بررسی شود. در صورتی که بازارهای مصرف قابلیت پذیرش بارهای بزرگ را دارند، توسعه بنادر می تواند مزیت رقابتی برای کشورهای مجاور باشد.\nهفتم اینکه برای توسعه بنادر مواد فله معدنی نیاز به سرمایه گذاری قابل توجهی در زمینه تجهیزات و تسهیلات است. بررسی توانایی سرمایه گذاران در این زمینه و تشویق آنها به سرمایه گذاری در بنادر می تواند به توسعه این بنادر کمک کند. به طور کلی توسعه بنادر مواد فله معدنی در ایران و کشورهای مجاور، با توجه به ظرفیت های معدنی بالای این منطقه و نیاز صنعتی به صادرات و واردات این مواد بسیار حائز اهمیت است. در این راستا باید به بررسی موارد فوق توجه ویژه ای داشته باشیم.\n",
        "persian_date": "1402-04-27 14:12:00",
        "date": 1689689520000,
        "key": "ومعادن",
        "url": "https://www.bourse24.ir/news/272437/در-گفت‌وگو-با-رئیس-هیات-مدیره-«هیمکو»-تشریح-شد:-نقش-پایانه-مکانیزه-در-بهبود-زندگی-مردم-و-محیط-زیست"
    },
    {
        "text": " بورس24 : ناترازی انرژی به‌ویژه در حوزه برق باعث شد تا دولت استفاده از ظرفیت‌های سرمایه‌گذاری و فنی شرکت‌های معدنی و فولادی را در راستای تأمین ۱۰ هزار مگاوات در برنامه جدی خود قرار دهد؛ در این‌ راستا مجموعه‌های فولادی دست‌به‌کار شده و با ورود به حوزه ساخت نیروگاه یا سرمایه‌گذاری در پروژه‌های تعمیرات و افزایش ظرفیت وارد میدان شدند\nنمونه‌ی موفق این اقدام را می‌توان در شرکت سرمایه‌گذاری توسعه معادن و فلزات جستجو کرد؛ به گونه ای‌که این شرکت در کنار سایر برنامه‌های توسعه‌ای خود در حوزه‌های اکتشافات، مس، زغال‌سنگ و عناصر نادر خاکی که همگام با توسعه زنجیره ارزش فولاد صورت می‌گیرد، با ایجاد شرکت پویاانرژی رسماً به جمع تولیدکنندگان برق پیوست.\nدر این راستا شرکت پویاانرژی در سال ۱۳۹۶ کار خود را آغاز کرد؛ البته پیش‌تر شرکتی در زمینهٔ معدنی بود که با تغییر اسم و اساسنامه، شرکت تولید و توسعه پویاانرژی شکل گرفت. این مجموعه از زمان یادشده با نیروگاه سمنان و ۲۴.۵ درصد سهام شرکت گهرانرژی سیرجان کار خود را در زمینه تولید برق آغاز کرد؛ پروژه توسعه نیروگاه گازی شهید باکری سمنان یکی از مهم‌ترین پروژه‌هایی است که در دستور کار این شرکت قرارگرفته و در فهرست ۴۸ پروژه پیشران اقتصادی نیز قرار دارد.\nاین طرح شامل ۲ توربین گازی با ظرفیت تولید درمجموع ۳۶۶ مگاوات برق است که به ظرفیت قبلی نیروگاه افزوده می‌شود و برای اجرای آن حدود ۸۰ میلیون یورو سرمایه‌گذاری شده و متخصصان توانمند داخلی، طراحی و اجرای آن را بر عهده‌دارند.\nدرواقع پس از انعقاد تفاهم‌نامه‌ وزارت صمت و نیرو در سال ۱۴۰۰ در خصوص تأمین برق صنایع که در آن مقررشده بود صنایع برق موردنیاز خود را به‌صورت مستقیم تأمین کنند، پویاانرژی که ۷۵.۵ درصد سهام نیروگاه سمنان را در اختیار دارد؛ اصلاح، تغییر و توسعه این نیروگاه را در اولویت برنامه‌های خود قرار داد.\nهمچنین قرار بود تا این شرکت حدود ۷۹۶ مگاوات نیروگاه احداث کند که بخش عمده‌ آن در نیروگاه سمنان برنامه‌ریزی شد که بر اساس آن با توسعه ۲ واحد گازی در بلوک دوم نیروگاه درمجموع ۳۶۶ مگاوات ظرفیت نیروگاه افزایش می‌یابد و در کنار آن دو واحد بخار هم از خروجی چهار بلوک گازی احداث می‌شود که بدون نیاز به سوخت گاز و با حرارت خروجی از توربین‌های گازی حدود ۳۴۰ مگاوات برق تولید می‌کنند؛ درمجموع حدود ۷۳۲ مگاوات در این نیروگاه برق تولید می‌شود؛ البته مابه‌التفاوت ۷۳۲ تا ۷۹۶ مگاوات نیز با ایجاد یک نیروگاه کوچک‎‌مقیاس با ظرفیت حدود ۲۴ مگاوات و نیروگاه دیگری در شرکت کک طبس تأمین خواهد شد. نیروگاه کک طبس از بازیافت حرارت ناشی از سوختن زغال‌سنگ ایجاد می‌شود؛ به علت آنکه مالکیت کک طبس با پویاانرژی نیست، لازم است تا تفاهمی بین پویاانرژی و کک طبس با نظارت «ومعادن» ایجاد شود؛ چراکه باید تامین حرارت خروجی از کک‌سازی تضمین شود.\nهمچنین یک نیروگاه ۱۰ مگاواتی خورشیدی نیز با مالکیت ۱۰۰ درصدی توسط شرکت پویا انرژی احداث شده و در پایان سال ۱۴۰۱ در مدار قرار گرفت. از سوی دیگر احداث یک نیروگاه CHP در شاهرود با ظرفیت ۵.۶ مگاوات از دیگر برنامه‌های در دستور کار این شرکت است .\nلازم به ذکر است طرح نیروگاه سمنان به‌واسطه تحویل ۱۸۰ روز زودتر از موعد فاز نخست آن به‌نوعی رکوردشکنی در اجرای این دست پروژه‌ها به شمار می‌رود. تولید فعلی انرژی برق در کشور حدود ۱۲ هزار مگاوات کمتر از میزان موردنیاز مصرف آن است و توسعه و ارتقای بهره‌وری نیروگاه‌ها در حال حاضر از نیازهای اصلی کشور به‌ویژه در بخش صنعت به شمار می‌آید.\n",
        "persian_date": "1402-04-24 11:44:00",
        "date": 1689421440000,
        "key": "ومعادن",
        "url": "https://www.bourse24.ir/news/272238/بررسی-عملکرد-شرکت-پویاانرژی-نشان-می‌دهد؛-نیروگاه-سمنان-پرچم‌دار-۴۸-پروژه-پیشران-اقتصادی"
    },
    {
        "text": " بورس24 : بخش معدن و صنایع معدنی کشور ظرف سال‌های اخیر نقش مهمی در افزایش تولید ناخالص داخلی، رشد صادرات و ارزآوری، اشتغالزایی و بهبود رفاه عمومی ایفا کرده است. مزایای قابل ملاحظه بخش معدن و صنایع معدنی، توسعه این حوزه را دارای اهمیت ویژه‌ای کرده است. در این شرایط توسعه این بخش در مناطق مختلف کشور و براساس ظرفیت و پتانسیل هر منطقه، این امکان را به وجود می‌آورد تا از سویی بر میزان تولید نهایی محصولات صنعتی در کشور افزوده شود و از سوی دیگر با اشتغالزایی مستقیم و غیرمستقیم گامی موثر در راستای ارتقا رفاه عمومی جامعه برداشته شود. مجموع مزایای توسعه بخش معدن و صنایع معدنی برای یک منطقه به شکل خاص و برای کشور به شکل عام‌ باعث شده تا شرکت سرمایه‌گذاری توسعه معادن و فلزات به‌عنوان یکی از اصلی‌ترین سرمایه‌گذاران شرکت‌های بزرگ معدنی فعلی در کشور نسبت به تعریف پروژه‌های پیشران صنعتی در کشور اقدام کند.\nدر حال حاضر ۸ طرح پیشران صنعتی با همکاری شرکت سرمایه‌گذاری توسعه معادن و فلزات راهبری می‌شود؛ که ۶ طرح از این موارد ‌شامل پروژه‌های متمرکز در زنجیره آهن و فولاد و یک پروژه معطوف بر استخراج و فرآوری مس می‌شود؛ همچنین این شرکت راهبری یک پروژه نیروگاهی را نیز در قالب طرح‌های پیشران صنعتی بر عهده دارد.\nاز طرح‌های پیشران صنعتی، ۳ مورد بر احداث واحد احیا مستقیم تمرکز دارد؛ با به بهره‌برداری رسیدن این ۳ پروژه که در کردستان، آذربایجان شرقی و اقلید فارس واقع شده‌اند، در مجموع برابر ۳ میلیون و ۹۰۰ هزار تن بر میزان تولید آهن‌اسفنجی در کشور افزوده می‌شود. بنا به گزارش انجمن تولیدکنندگان فولاد ایران در سال ۱۴۰۱ بالغ بر ۳۱ میلیون و ۷۳۰ هزار تن آهن‌اسفنجی در کشور تولید شد؛ بنابراین با به بهره‌برداری رسیدن این ۳ واحد، از سویی این امکان فراهم می‌شود که میزان تولید آهن‌اسفنجی در کشور به ۳۵ میلیون و ۶۰۰ هزار تن محصول در سال برسد و از سوی دیگر سهم طرح‌های پیشران صنعتی در تولید آهن‌اسفنجی کشور به حدود ۱۱ درصد برسد. همچنین سهم این ۳ واحد احیا در تحقق هدف فولادی کشور در افق ۱۴۰۴ برابر ۷.۵ درصد است. در عین حال با اجرایی شدن سایر طرح‌های پیشران صنعتی «ومعادن»، حدود ۳.۳ درصد بر میزان تولید فولاد خام، حدود ۲ درصد بر میزان تولید گندله و ۲ درصد بر میزان تولید کنسانتره در کشور افزوده می‌شود. در عین حال با به بهره‌برداری رسیدن سایر طرح‌های پیشران صنعتی شرکت سرمایه‌گذاری معادن و فلزات بالغ بر ۱۰ درصد بر میزان ظرفیت فرآوری کنسانتره مس در کشور افزوده می‌شود.\nتکمیل زنجیره تولید فولاد در غرب کشور\n-احداث واحد احیا مستقیم و فولادسازی توسط فولاد کردستان\nشرکت فولاد کردستان از جمله طرح‌های معدنی پیشران در کشور است که شرکت توسعه سرمایه‌گذاری معادن و فلزات، تامین سرمایه بخشی از آن را برعهده گرفته است. در حال حاضر اجرای ۲ پروژه اصلی واحد تولید آهن‌اسفنجی و کارخانه ذوب و فولادسازی به‌عنوان پروژه‌های اصلی فولاد کردستان تعریف و بخشی از اجرای آن‌ها نیز عملیاتی شده است.\nظرفیت اسمی در نظر گرفته شده برای احداث کارخانه تولید آهن‌اسفنجی برابر ۱.۶ میلیون تن بوده و این پروژه در منطقه بیجار در حال اجرا است. ظرفیت اسمی تعیین شده برای احداث کارخانه ذوب و فولادسازی نیز یک میلیون تن بوده و اجرای این پروژه در منطقه  قروه کردستان در جریان است. با توجه به میزان پیشرفت فیزیکی هر دو پروژه، پیش‌بینی می‌شود که این مجموعه‌ها در سال جاری تکمیل و به بهره‌برداری برسند.\nظرف سال ۱۴۰۱ بالغ بر ۳۱ میلیون و ۷۳۰ هزار تن آهن‌اسفنجی در کشور تولید شد؛ بنابراین با راه‌اندازی این واحد یک میلیون و ۶۰۰ هزار تن بر میزان تولید این محصول میانی در زنجیره تولید فولاد کشور افزوده می‌شود. این رقم برابر ۵ درصد کل تولید آهن‌اسفنجی در سال ۱۴۰۱ است و بنابراین با به بهره‌برداری رسیدن این پروژه بر سهم استان کردستان در زنجیره آهن و فولاد کشور افزوده می‌شود.\nهمچنین ظرف سال ۱۴۰۱ بالغ بر ۳۰ میلیون و ۴۳۰ هزار تن فولاد میانی شامل بیلت، بلوم و اسلب در کشور تولید شد؛ درصورت به بهره‌برداری رسیدن کارخانه ذوب قروه در استان کردستان، امکان افزایش یک میلیون تنی در تولید فولاد میانی کشور فراهم می‌شود. تولید یک میلیون تن فولاد برابر ۳.۳ درصد کل تولید فولاد کشور در سال گذشته است و بنابراین با به بهره‌برداری رسیدن این طرح فرصت ارتقا خوبی در میزان تولید نهایی شمش فولاد در کشور فراهم می‌شود.\n-احداث کارخانه گندله‌سازی توسط صباامید\nاز دیگر طرح‌های پیشران معدنی در کشور می‌توان به پروژه احداث یک واحد گندله‌سازی با ظرفیت تولید یک میلیون تن محصول در سال اشاره کرد که توسط شرکت صبا امید در حال اجرا است و شرکت توسعه سرمایه‌گذاری معادن و فلزات نیز در زمره سهامداران اصلی و تامین‌کنندگان سرمایه آن قرار دارد. این پروژه در منطقه بیجار در حال اجرا بوده و پس از تکمیل، از محصول تولیدی آن برای تامین خوراک واحد آهن‌اسفنجی فولاد کردستان استفاده خواهد شد. درواقع این پروژه بخشی از تکمیل زنجیره تولید آهن و فولاد در منطقه غرب کشور تلقی می‌شود. اگرچه میزان ظرفیت اسمی در نظر گرفته شده برای این طرح تولید یک میلیون تن محصول گندله است، اما مدیران شرکت توسعه سرمایه‌گذاری معادن و فلزات چشم‌انداز افزایش ظرفیت را برای این واحدها مدنظر دارند.\nبرآورد می‌شود میزان تولید گندله آهن در کشور در سال ۱۴۰۱ حدود ۵۰میلیون تن از این محصول باشد. بنابراین پس از به بهره‌برداری رسیدن این واحد گندله‌سازی حدود ۲درصد بر میزان تولید این محصول در کشور افزوده شود. در عین حال با به بهره‌برداری رسیدن آن کمکی شایان به تحقق هدف فولادی در سند چشم‌انداز ۱۴۰۲ می‌شود.\nبرای تحقق تولید ۵۵ میلیون تن فولاد در سال ۱۴۰۴، نیاز است که در این سال میزان تولید گندله در کشور به ۷۵ میلیون تن برسد؛ بنابراین پروژه گندله‌سازی صبانور سهمی ۱.۳ درصدی در تحقق تولید گندله در افق ۱۴۰۴ دارد.\n-احداث واحد فرآوری سنگ‌آهن توسط صبانور\nاز دیگر طرح‌های پیشران معدنی کشور، می‌توان به احدث واحد فرآوری آهن با ظرفیت اسمی ۲ میلیون تن محصول کنسانتره آهن در منطقه کردستان و تحت نظر شرکت صبانور اشاره کرد. با به بهره‌برداری رسیدن پروژه فرآوری سنگ‌آهن صبانور ۲ میلیون تن بر ظرفیت تولید کنسانتره آهن در کشور افزوده می‌شود. این در حالی است که برآوردهای اولیه از آن حکایت دارد که در سال ۱۴۰۱ بالغ بر ۵۱ میلیون تن کنسانتره آهن در کشور تولید شده است و بنابراین میزان ظرفیت این پروژه حدود ۲ درصد میزان تولید کنسانتره کشور در سال ۱۴۰۱ است. در عین حال برای تحقق هدف تولید ۵۵ میلیون تن فولاد در افق ۱۴۰۴ نیاز به ظرفیت‌سازی ۸۰ میلیون تن در بخش فرآوری سنگ‌آهن است و بنابراین سهم این پروژه در تحقق هدف فولادی کشور در افق ۱۴۰۴ رقمی در حدود ۱.۳ درصد خواهد بود.\nسهم طرح‌های پیشران در تحقق اهداف فولادی استان کردستان\nبا تکمیل ۴ پروژه کنسانتره‌سازی صبانور، گندله‌سازی صبا امید، واحد احیا و فولادسازی شرکت فولاد کردستان، زنجیره تولید آهن و فولاد در منطقه غرب کشور تکمیل خواهد شد. تکمیل زنجیره تولید فولاد در این منطقه گامی مهم در جهت رشد سودآوری در این منطقه خواهد بود.\nبا اجرای طرح‌های صنعتی و معدنی متمرکز بر زنجیره آهن و فولاد در استان کردستان، میزان استخراج سنگ‌آهن به ۵.۴ میلیون تن در سال، میزان تولید کنسانتره به ۵.۲ میلیون تن در سال، میزان تولید گندله به ۵.۲ میلیون تن در سال و میزان تولید آهن‌اسفنجی به ۶.۱ میلیون تن در سال خواهد رسید. بنابراین سهم طرح‌های پیشران صنعتی شرکت سرمایه‌گذاری معادن و فلزات در تحقق اهداف فولادی برای استان کردستان قابل توجه خواهد بود. سهم این پروژه‌ها در تولید کنسانتره برابر ۱۹.۲ درصد، سهم آن در تولید گندله برابر ۱۹.۲ درصد و سهم آن در تولید آهن اسفنجی برابر ۲۶ درصد خواهد بود.\nدر عین حال با به ‌بهره‌برداری رسیدن ۴ طرح پیشران صنعتی در منطقه کردستان، ۵ درصد بر میزان تولید آهن‌اسفنجی در کشور، ۳.۳ درصد بر میزان تولید شمش فولاد در کشور و ۲ درصد بر میزان تولید گندله و سنگ‌آهن در کشور نسبت به میزان تولید در سال ۱۴۰۱ افزوده می‌شود.\nدر حال حاضر عمده فعالیت معدنی و صنعتی کشور به خصوص در حوزه فولادسازی در مناطق شرقی و یا مرکزی کشور متمرکز شده است؛ در چنین شرایطی احداث و توسعه پروژه‌های معدنی در مناطق غربی کشور، از سویی باعث می‌شود تا هزینه حمل محصول نهایی به این منطقه کاهش یابد، از سوی دیگر با تکمیل این پروژه‌ها، فرصت صادرات محصولات فولادی از مرزهای غربی با هزینه حمل کمتر مهیا می‌شود.\nتوزان زنجیره فولادسازی با راه‌اندازی واحدهای جدید احیا\n-احداث واحد احیا مستقیم توسط فولاد آرتاویل\nاحداث واحد احیا مستقیم با ظرفیت تولید سالانه یک میلیون و ۱۰۰ هزار تن آهن‌اسفنجی در منطقه شمال غرب کشور توسط شرکت آهن و فولاد الماس آرتاویل از دیگر پروژه‌های پیشران معدنی است که شرکت توسعه سرمایه‌گذاری معادن و فلزات در اجرای آن مشارکت دارد. آغاز عملیات اجرایی این پروژه از اواخر سال ۱۴۰۰ آغاز شد و مطابق برنامه‌ریزی در سال ۱۴۰۳ تکمیل و به بهره‌برداری خواهد رسید.\nمیزان ظرفیت پروژه واحد احیا مستقیم آرتاویل، برابر ۳.۵ درصد کل تولید آهن‌اسفنجی کشور در سال ۱۴۰۱ است و بنابراین با به‌ بهره‌برداری رسیدن این واحد گامی مهم در ارتقا تولید آهن‌اسفنجی در کشور برداشته می‌شود. میزان ظرفیت مورد نیاز برای تحقق هدف فولادی کشور مطابق سند چشم‌انداز توسعه در افق ۱۴۰۴ برابر ۵۲ میلیون تن بوده و بنابراین پروژه احیا مستقیم آرتاویل با ظرفیت‌سازی تولید سالانه ۱.۱ میلیون تن آهن‌اسفنجی در سال سهمی ۲.۱ درصدی در تحقق آن ایفا خواهد کرد.\nبرآورد می‌شود؛ پس از تکمیل این پروژه ۲۷۵ نفر به صورت مستقیم در آن مشغول به کار شوند. راه‌اندازی این واحد با اشتعالزایی مستقیم و غیر مستقیم کمکی شایان به کاهش چالش بیکاری و رونق صنعتی در منطقه آذربایجان شرقی خواهد بود.\nاقلید پارس نیز فولادساز می‌شود\n-احداث واحد احیا مستقیم توسط فولاد اقلید\nواحد احیا مستقیم با ظرفیت اسمی تولید سالانه یک میلیون و ۱۰۰ هزار تن آهن اسفنجی در منطقه اقلید پارس پروژه دیگر معدنی است که در زمره پروژه‌های پیشران معدنی کشور قرار دارد و شرکت سرمایه‌گذاری توسعه معادن و فلزات با سهم ۵۱ درصدی در اجرای آن مشارکت دارد. برآورد می‌شود که پس از راه‌اندازی این کارخانه حدود ۴۰۰ نفر به‌طور مستقیم در آن مشغول به کار شده و برای حدود ۶ هزار نفر به شکل غیر مستقیم فرصت اشتغالزایی به وجود آید. بنابراین راه‌اندازی این واحد صنعتی اقدامی بزرگ در راستای کاهش بیکاری و بهبود سطح رفاه اجتماعی این منطقه خواهد بود.\nظرف سال گذشته (۱۴۰۱) برابر ۳۱ میلیون و ۷۳۰ هزار تن آهن‌اسفنجی در کشور تولید شد و بنابراین میزان ظرفیت تولید آهن‌اسفنجی در پروژه اقلید پارس، برابر ۳.۷ درصد کل تولید این محصول در سال گذشته است.\nکار عملیات اجرایی این پروژه در سال گذشته آغاز شد و انتظار می‌رود که ظرف ماه‌های ابتدایی سال ۱۴۰۴ این پروژه به بهره‌برداری برسد؛ به این ترتیب واحد احیا مستقیم اقلید فارس نیز می‌تواند سهمی بسزا در تحقق هدف تولید ۵۵ میلیون تن فولاد در افق ۱۴۰۴ داشته باشد. میزان ظرفیت‌سازی مورد نیاز برای واحدهای احیا مستقیم در کشور جهت تحقق هدف فولادی در سند چشم‌انداز توسعه در افق ۱۴۰۴ برابر تولید ۵۲ میلیون تن آهن‌اسفنجی در سال است. بنابراین پروژه احیا اقلید فارس می‌تواند سهمی ۲.۳ درصدی در تحقق هدف فولادی کشور در افق ۱۴۰۴ داشته باشد.\nکاهش محرومیت با بهره‌برداری رسیدن معدن جانجا\n-احداث واحد فرآوری توسط شرکت توسعه معادن و صنایع مس جانجا\nاحداث کارخانه فرآوری و تولید کنسانتره مس توسط شرکت توسعه معادن و صنایع مس جانجا در محدوده معدن جانجا با ظرفیت فرآوری سالانه ۱۳۰ هزار تن کنسانتره مس پروژه مهم معدنی است که شرکت توسعه معادن و فلزات با سرمایه‌گذاری از عملیاتی شدن آن حمایت می‌کند. استخراج مس از معدن جانجا واقع در استان سیستان و بلوچستان و احداث واحد فرآوری در این استان، گامی مهم در راستای اشتغالزایی در این استان محروم تلقی می‌شود.\nبرآوردهای اولیه از آن حکایت دارد که در سال ۱۴۰۱ بالغ بر یک میلیون و ۳۰۰ هزار تن کتنسانتره مس در کشور فرآوری شده است. بنابراین با به بهره‌برداری رسیدن واحد فرآوری معدن مس جانجا حدود ۱۰ درصد بر ظرفیت تولید کاتد مس در کشور افزوده می‌شود.\nمعدن مس جانجا یکی از بزرگ‌ترین معادن جنوب شرق کشور است؛ میزان ذخیره قطعی این معدن برابر ۱۰۱ میلیون تن و میزان دخیره احتمالی برابر ۲۰۲ میلیون تن مس اعلام شده است. ظرف سال‌های اخیر مطالعات و برنامه‌ریزی دقیقی در زمینه چگونگی اکتشاف و فرآوری از این ذخیره معدنی انجام شده و زودی عملیات باطله‌برداری و استخراج مواد معدنی اکسیدی از آن آغاز می‌شود.\nتوسعه از مسیر تکمیل زیرساخت می‌گذرد\n-توسعه زیرساخت انرژی توسط پویا انرژی\nبخش معدن و صنایع معدنی کشور ظرف سال‌های گذشته رشد قابل توجهی را به ثبت رسانده‌اند؛ در این میان کمبود زیرساخت‌ها در حوزه انرژی از سویی محدودیت‌هایی در مسیر تولید معدنی کشور به وجود آورده و از سوی دیگر توسعه بیشتر در این حوزه را با چالش‌های جدی مواجه کرده است. اگرچه ظرفیت‌سازی در حوزه انرژی در زمره وظایف حاکمیت قرار دارد، اما لزوم توسعه زیرساخت انرژی باعث شده تا صنایع به سراغ ظرفیت‌سازی در این زمینه بروند.\nشرکت سرمایه‌گذاری توسعه معادن و فلزات از جمله مجموعه‌هایی است که با درک به موقع از نیاز صنایع کشور به انرژی، با مشارکت در شرکتی فعال در زمینه ساخت نیروگاه، به شکل تخصصی به رفع چالش کمبود زیرساخت انرژی پرداخته است. درواقع می‌توان گفت شرکت تولید و توسعه پویا انرژی نگین سبز خاورمیانه، بازوی اجرایی شرکت توسعه معادن و فلزات برای سرمایه‌گذاری در صنعت برق است.\nدر شرایط کنونی نیز این شرکت در بخش طرح‌های پیشران صنعتی کشور در سه طرح نیروگاهی مشارکت دارد. این طرح‌ها شامل نیروگاه خورشیدی با ظرفیت تولید ۱۰ مگاوات انرژی، بلوک دوم گازی سمنان با ظرفیت ۳۶۶ مگاوات انرژی و تکمیل پست ۴۰۰ کیلو ولتی نیروگاه سمنان است.\n",
        "persian_date": "1402-04-20 12:46:00",
        "date": 1689079560000,
        "key": "ومعادن",
        "url": "https://www.bourse24.ir/news/272107/توسعه،-درآمدزایی-و-اشتغال‌زایی-با-اجرای-طرح‌های-پیشران-معدنی؛-طرح‌های-پیشران،-حامی-تحقق-اهداف-معدنی-و-صنعتی"
    },
    {
        "text": " بورس24 : مدیرعامل شرکت دانش‌بنیان کاوشگران صنایع معدنی راشا گفت: راشا، بررسی فرصت‌ها و چالش‌های جهانی و داخلی صنعت فولاد و ارائه راهکارهای نوآورانه و فناورانه را اهم برنامه‌های خود قرار داده و در همین راستا، بیش از ۲۰ طرح و پروژه اصلی در داخل شرکت تعریف شده است؛ بدون شک با اجرایی شدن این طرح‌ها، شاهد توسعه فناوری‌های جدید و حل چالش‌های پیچیده در صنعت فولاد کشور خواهیم بود.\nمقداد ملکی افزود: شرکت دانش‌بنیان کاوشگران صنایع معدنی راشا در سال ۱۳۹۸ توسط هفت شرکت بزرگ معدنی و فولادی از جمله شرکت‌های معدنی و صنعتی گل‌گهر، معدنی و صنعتی چادرملو، سنگ آهن گهرزمین، آهن و فولاد ارفع، مجتمع فولاد خراسان و توسعه معدنی و صنعتی صبانور با محوریت شرکت سرمایه‌گذاری توسعه معادن و فلزات، با هدف استفاده از ظرفیت‌های علمی و پژوهشی جهت نفوذ تکنولوژی در زنجیره آهن و فولاد کشور تشکیل شد تا در راستای توسعه تکنولوژی در صنعت فولاد و حل چالش‌های فناورانه صنایع معدنی و فولادی اقدام کند و تاکنون چندین پروژه نوآورانه و فناورانه بزرگ و موفق در صنعت آهن و فولاد کشور اجرا کرده است.\nبررسی فرصت‌ها و چالش‌های پیچیده صنعت فولاد و ارائه راهکارهای عملیاتی در راشا\nوی در ارتباط با پروژه‌ها و طرح‌های این شرکت دانش‌بنیان، مطرح کرد: بررسی فرصت‌ها و چالش‌های جهانی و داخلی صنعت فولاد و ارائه راهکارهای نوآورانه و فناورانه، از مهم‌ترین برنامه‌های این شرکت است که با نیازسنجی انجام شده از صنعت، در حال حاضر بیش از ۲۰ طرح و پروژه اصلی در شرکت دانش‌بنیان کاوشگران صنایع معدنی راشا تعریف شده تا با اجرایی شدن آن‌ها، شاهد توسعه فناوری‌های جدید و حل چالش‌های پیچیده صنعت فولاد از جمله فرآوری مواد معدنی کم‌عیار و پسماندها، بهینه‌سازی نوآورانه خطوط تولید در راستای افزایش بهره‌وری و کاهش توفقات و همچنین افزایش کارایی ماشین‌آلات و تجهیزات پیشرفته با استفاده از ظرفیت‌های هوش مصنوعی باشیم.\nمدیرعامل شرکت دانش‌بنیان کاوشگران صنایع معدنی راشا ادامه داد: پروژه شاخص این مجموعه که از آن رونمایی شده، خط فناورانه فرآوری سرباره کوره قوس الکتریکی است. بر اساس این پروژه ما توانستیم سرباره را به طور کاملا اقتصادی فرآوری و تمامی آهن محتوا و فاز‌های آهن‌دار را جدا کرده تا محصول باقی‌مانده ‌بتواند به عنوان ماده‌ای عاری از آهن در صنایع سیمان‌سازی، آسفالت و… استفاده شود. در واقع با این روش ۱۰۰ درصد سرباره را مورد استفاده قرار گرفته و با این کار، یک معضل قدیمی و جدی واحد‌های فولادسازی کشور رفع شده است.\nملکی در ادامه به نقش شرکت‌های دانش‌بنیان همچون راشا در در توسعه صنعت فولاد کشور اشاره کرد و گفت: یکی از مجموعه خدمات این شرکت، ارائه خدمات مهندسی در راستای افزایش بهره‌وری و توسعه سبد محصولات شرکت‌ها بر مبنای مطالعات بازار است که با انجام این پروژه‌ها، علاوه بر تصمیم‌سازی دقیق و صحیح برای سرمایه‌گذاری حوزه فولاد، موجب افزایش ارزش افزوده برای واحدهای فعال موجود و همچنین هدایت سرمایه‌گذاری به مسیر صحیح خود می‌شود. مورد مهم دیگری که راشا در جهت تحقق آن فعالیت می‌کند، توسعه آهن‌سازی نسل سوم است که برای استفاده از معادن هماتیتی و کم‌عیار مناسب بوده و آینده صنعت فولاد کشور را تضمین می‌کند. راشا با طی کردن موفق مراحل آزمایشگاهی و ساخت یک کوره اختصاصی، در حال طراحی جهت ساخت کوره نیمه‌صنعتی نسل سوم است.\nراشا به دنبال توسعه فناوری و بومی‌سازی دانش روز صنایع معدنی و فولادی\nوی در همین راستا خاطرنشان کرد: تکنولوژی خط فرآوری‌ اقتصادی سرباره‌های کوره قوس الکتریکی، یکی از دستاوردهای مهم راشا محسوب می‌شود. هوشمندسازی عملیاتی خطوط تولید کارخانجات صنعتی، یکی دیگر از دستاوردهای دانش‌بنیان راشاست که تا به امروز، چندین نمونه از جمله هوشمندسازی مدار فرآوری، هوشمندسازی کوره احیا مستقیم آهن اسفنجی و… را به اجرا رسانده است. ارائه خدمات مهندسی بر مبنای مطالعات کارشناسی فنی بازار، بهینه‌سازی نوآورانه خطوط تولید در راستای افزایش بهره‌وری و کاهش توقفات، از جمله دستاوردها و خدمات دانش‌بنیان راشاست؛ یکی دیگر از خدمات فناورانه راشا، توسعه تکنولوژی جذب کربن در واحدهای تولید آهن اسفنجی میدرکس به شمار می‌آید که در حال نهایی‌سازی کانسپت و طراحی نیمه‌صنعتی است. راشا توان خود را روی توسعه فناوری و بومی‌سازی دانش مربوط به فناوری‌های روز دنیا متمرکز کرده و در سال ۱۴۰۱، با تعریف و شروع بیش از ۲۰ پروژه مختلف در صنعت بزرگ آهن و فولاد کشور، موفق شده است که تاکنون فناوری‌های نام برده شده را به نتیجه نهایی برساند.\nمدیرعامل شرکت دانش‌بنیان کاوشگران صنایع معدنی راشا در ارتباط با چالش‌های موجود در مسیر توسعه، اظهار داشت: چالش اصلی، عدم زیرساخت مناسب و تجهیزات آزمایشگاهی و نیمه‌صنعتی در این حوزه است که برای توسعه تکنولوژی، مجبور به ساخت بسیاری از تجهیزات هستیم. مشکل بعدی، هزینه‌بر و زمان‌بر بودن توسعه فناوری در صنایع معدنی بوده که ممکن است سه تا پنج سال طول بکشد و این زمان در بین مدیران صنعتی، بسیار بزرگ و غیرقابل تصور است و در برخی موارد، همکاری مناسبی در این زمینه صورت نمی‌گیرد.\nجای خالی ستاد نوآوری و فناوری معدن و صنایع معدنی\nملکی با بیان اینکه نبود ستاد فناوری و نوآوری معدن و صنایع معدنی در مجموعه سازمان‌های دولتی، یکی از بزرگ‌ترین موانع توسعه فناورانه معادن و صنایع معدنی به شمار می‌آید، تصریح کرد: موضوعی بسیار حیاتی و مغفول واقع شده این است که در مراکز نوآوری دولت، هیچ اسمی از ستاد نوآوری و فناوری معدن و صنایع معدنی وجود ندارد. در واقع بخش مشخصی در دولت برای این حوزه تعریف نشده است. ستاد نانو، ستاد زیست‌فناوری و دیگر ستادهای نوآوری در حال فعالیت هستند اما ستادی با عنوان معدن و صنایع معدنی وجود ندارد؛ در حالی که معدن و صنایع معدنی، بخش بزرگی از اقتصاد کشور را تشکیل می‌دهد و نوآوری در این حوزه، منجر به پیشرفت و توسعه کشور خواهد شد. ایجاد این جایگاه در معاونت علمی ریاست جمهوری می‌تواند در پیشبرد اهداف این حوزه موثر باشد. راشا، آمادگی لازم برای کمک به دولت در جهت ایجاد چنین ستادی را دارد.\nوی در خصوص اقدامات راشا در حوزه هوشمندسازی فرایندهای تولید، اذعان کرد: هوشمندسازی در کشور، تبدیل به یک شعار برای شرکت‌ها و مدیران شده و همگی از آن نام می‌برند اما راشا در عمل، به این شعار تحقق بخشیده و به صورت عملیاتی و واقعی هوشمندسازی فرایندهای تولید، هم در فرآوری مواد معدنی و هم در فولادسازی را با موفقیت و دقت بسیار بالا به انجام رسانده است. راشا این آمادگی را دارد که در جهت تدوین استراتژی هوشمندسازی و رساندن شرکت‌ها به نسل چهارم صنعت و کاربرد هوش مصنوعی در صنعت، به همه فعالان صنعت فولاد خدمات ارائه کند.\nمدیرعامل شرکت دانش‌بنیان کاوشگران صنایع معدنی راشا در پایان به چشم‌انداز این شرکت اشاره کرد و گفت: چشم‌انداز راشا، تبدیل شدن به مرجع توسعه فناوری در معدن و صنایع معدنی است؛ یعنی هر شخص و شرکتی در صنایع معدنی در کشور قصد توسعه فناوری جدید و یا حل چالش پیچیده‌ای از مسیر فناوری را داشت، گزینه اول آن راشا باشد که خوشبختانه با روند پیشرفت کنونی راشا، این مهم دست‌یافتنی است.‌\n",
        "persian_date": "1402-04-19 16:16:00",
        "date": 1689005760000,
        "key": "ومعادن",
        "url": "https://www.bourse24.ir/news/272060/مدیرعامل-شرکت-دانش‌بنیان-کاوشگران-صنایع-معدنی-راشا-عنوان-کرد:-راشا؛-مرجع-توسعه-فناوری-در-بخش-معدن-و-صنایع-معدنی-کشور"
    },
    {
        "text": " بورس24 : مجمع شرکت توسعه معادن و فلزات امروز با حضور اکثریت سهامداران تشکیل شد.\nاین مجمع به ازای هر سهم 40 تومان سود تقسیم کرد.\nسعد محمدی مدیرعامل ومعادن در این مجمع اعلام کرد که شرکت افزایش سرمایه دارد. وی گفت که شرکت در حال بررسی افزایش سرمایه است و سهامدار عمده تا مرداد ماه در این مورد به نتیجه می رسد.\nتکمیلی... \nمجمع عمومی عادی سالیانه شرکت سرمایه‌گذاری توسعه معادن و فلزات با حضور ۸۷.۶ درصد از سهام‌داران شرکت  برگزار شد. به گزارش خبرنگار بورس24 ،   مجمع  «ومعادن» ۴۰۰ ریال سود به ازای هر سهم  تقسیم کرد. \nهیات رئیسه مجمع\nمهدی کویتی به‌عنوان رئیس مجمع مرتضی شبانی به‌عنوان ناظرمجمع حسین سعیدی به‌عنوان ناظرمجمع کیارش مهرانی  به‌عنوان منشی مجمع \nاردشیر سعدمحمدی، مدیرعامل شرکت سرمایه‌گذاری توسعه معادن و فلزات در این مجمع، گفت:   درآمدسرمایه‌گذاری‌های شرکت در سال ۱۴۰۱، به ۱۶ هزار و ۹۵۷ میلیارد و ۳۲۶ میلیون ریال رسیده که در مقایسه با سال پیش از آن، افزایش ۲۷۳ درصدی داشته این در حالیست که، در سال ۱۴۰۰، درآمد سرمایه‌گذاری‌های شرکت برابر با چهار هزار و ۵۵۰ میلیارد و ۸۹۴ میلیون ریال بوده است.\nوی افزود:  جمع درآمدهای عملیاتی شرکت از ۱۹۹ هزار و ۵۴۲ میلیارد و ۱۷۶ میلیون در سال ۱۴۰۰، به ۲۰۱ هزار و ۶۳۳ میلیارد و ۶۹۸ میلیون ریال در سال گذشته رسیده که رشد ۱ درصدی داشت. \nبه گفته وی،  سود خالص «ومعادن» در سال ۱۴۰۱، به ۱۷۰ هزار و ۳۵۹ میلیارد و ۲۶۶ میلیون ریال رسید، البته با وجود محدودیت‌ها و چالش‌های بازارهای گندله و کنسانتره و کاهش سود برخی شرکت‌های زیرمجموعه هلدینگ، کسب این عدد مهم بود. \nسعد محمدی گفت:  جمع دارایی‌های شرکت در سال گذشته،  با افزایش ۴۶ درصدی نسبت به سال ۱۴۰۰ همراه بوده است.\nمدیرعامل شرکت سرمایه‌گذاری توسعه معادن و فلزات افزود: فروش  شرکت‌های معدنی و صنعتی گل‌گهر، معدنی و صنعتی چادرملو، سنگ آهن گهرزمین، آهن و فولاد ارفع و توسعه معدنی و صنعتی صبانور به ترتیب با افزایش ۵۶، ۷، ۵، ۷۲ و ۹۷ درصدی داشت و این رشد ادامه دارد.  \nسعدمحمدی گفت:  سود «ومعادن» با نرخ ارز نیمایی ۳۹۱ میلیون دلار ارزیابی می‌شود و  بر اساس اهداف و برنامه‌ریزی‌های انجام شده در چشم‌انداز سال ۱۴۰۶، میزان سود «ومعادن» به یک میلیارد و ۸۰ میلیون دلار خواهد رسید. \nوی گفت:  قیمت سهام شرکت سرمایه‌گذاری توسعه معادن و فلزات از اول فروردین ماه تا ۲۸ اسفند ماه ۱۴۰۱، با افزایش ۱۶.۱۳ درصدی همراه بوده است. \nوی با اشاره به ارزش دارایی های هر سهم شرکت گفت: NAV شرکت طی یک سال  از ۸۷۵۸ ریال   به  ۹۸۳۰ ریال  رسیده است ، همچنین این عدد در روز مجمع ، برابر با ۱۱ هزار و ۷۲ بوده است. \nبه گفته وی،  همچنین نسبت P/NAV «ومعادن» از ۶۱ درصد در فروردین ماه سال پیش، به ۶۴ درصد در پایان اسفند ماه همان سال افزایش یافته که رقم قابل قبولی برای یک شرکت سرمایه‌گذاری محسوب می‌ شود.\nرشد حدود  ۱۰۰۰ درصدی ارزش  پرتفوی بورسی «ومعادن»  مدیر عامل «ومعادن» گفت :  ارزش روز پرتفوی بورسی شرکت، در حال حاضر افزایش ۹۸۴ درصدی داشته است،  شرکت در حال حاضر ۳۱ شرکت در پرتفوی بورسی و ۴۵ شرکت در پرتفوی غیربورسی در اختیار دارد و این نشان‌ دهنده  تنوع پرتفوی شرکت است. \nسعدمحمدی با اشاره به تولید فولاد در جهان طی سال ۲۰۲۲ میلادی گفت:پیش‌بینی می‌شود میزان تولید فولاد در جهان طی سال‌های ۲۰۲۳ و ۲۰۲۴، به ترتیب با افزایش ۱.۴ و ۲.۵ درصدی همراه شود؛ در حالی که احتمالا بازارهای جهانی با رشد تقاضای چندانی مواجه نخواهد شد.\nوی با اشاره به سهم تولید «ومعادن» در بخش معدن و صنایع معدنی کشور، گفت:  سهم ومعادن از تولید کنسانتره، گندله، آهن اسفنجی و فولادسازی کل کشور به ترتیب معادل  (۵۱ درصد)،  (۳۵ درصد)، (۲۰ درصد) و  (۱۲ درصد) بوده است.\nوی با اشاره به طرح های شرکت در افق ۱۴۰۴  گفت: ظرفیت تولید فولاد به ۱۰۱ میلیون تن، آهن اسفنجی به ۹۰ میلیون و ۳۰۰ هزار تن، گندله به ۱۲۳ میلیون و ۶۰۰ هزار تن و کنسانتره به ۱۱۸ میلیون و ۱۰۰ هزار تن تا پایان سال ۱۴۰۴ خواهد رسید که تامین حداقل خوراک ۲۳۵ میلیون تن کانسنگ با عیار حداقل ۴۰ درصد  نیاز است.\nسرمایه گذاری های «ومعادن» \nسعدمحمدی در خصوص سرمایه‌گذاری‌های«ومعادن» افزود:  شرکت‌ معدنی و صنعتی گل‌گهر با سرمایه‌گذاری در ۴۰ پروژه به میزان چهار میلیارد یورو، شرکت معدنی و صنعتی چادرملو با سرمایه‌گذاری در ۳۰ پروژه به میزان سه میلیارد یورو و شرکت سنگ آهن گهرزمین با سرمایه‌گذاری در ۱۰ پروژه به میزان دو میلیارد یورو، مجموعه سرمایه‌گذاری‌های کلان گروه را تشکیل می‌دهند. ضمن اینکه میزان سرمایه‌گذاری «ومعادن» در هفت پروژه پیشران پیشرفت کشور، در مجموع به ارزش ۲.۸ میلیارد یورو برآورد می‌شود.\nوی افزود: احداث کارخانه تولید آهن اسفنجی و ذوب و فولادسازی با ظرفیت‌ ۱.۶ و ۱.۱ میلیون تن در شرکت صنایع فولاد کردستان، احداث کارخانه تولید کنسانتره سنگ آهن با ظرفیت دو میلیون تن در شرکت توسعه معدنی و صنعتی صبانور، احداث کارخانه گندله‌سازی شهرک با ظرفیت یک میلیون تن، بلوک دوم گازی سمنان با ظرفیت ۳۴۰ مگاوات به عنوان نخستین پروژه اجرا شده از طرح پیشران اقتصادی کشور و احداث کارخانه تولید آهن اسفنجی در شرکت‌های صنایع آهن و فولاد آرتاویل و فولاد اقلید پارس هر یک با ظرفیت ۱.۱ میلیون تن، اهم پروژه‌های «ومعادن» را تشکیل می‌ دهند.\nاز جانجا چه خبر؟ \nمدیرعامل «ومعادن»  گفت: پروژه احداث و بهره‌برداری از معدن و کارخانجات مس جانجا، یکی دیگر از مهم‌ترین پروژه‌های «ومعادن» به شمار می‌آید. پس از اکتشافات و ژئوفیزیک مجدد با استفاده از تجهیزات جدید در منطقه جانجای سیستان و بلوچستان، بیش از ۲۴۰ میلیون تن ذخیره مس با عیار ۰.۲۶ درصد کشف کردیم. در حال حاضر پیمانکار عملیات معدنی معدن انتخاب و در سایت مستقر شده و تجهیز کارگاه با سرعت در حال انجام است؛ بخشی از ماشین‌آلات معدنی به کارگاه وارد شده و حتی فعالیت‌های جاده‌سازی و مواردی که لازم است قبل از انجام عملیات معدنی انجام شود، در حال اجراست. علاوه‌براین، فاز اول احداث کارخانه الکترود گرافیتی در کارزون، احداث کارخانه فروسیلیکومنگنز در شیروان و تولید نوار نقاله‌های استیل کورد، از دیگر پروژه‌های مهم «ومعادن» به شمار می‌آیند.\n۳۴۴ میلیون یورو ارز برای پروژه های این هلدینگ \nسعدمحمدی گفت:  میزان ارز مورد نیاز جهت اجرای پروژه‌های «ومعادن» ۳۴۴ میلیون یورو برآورد شده و  طرح‌های متنوعی در شرکت‌های زیرمجموعه گروه همچون معدنی و صنعتی گل‌گهر شامل افزایش ظرفیت خطوط کنسانتره طرح‌های توسعه (خطوط ۵، ۶ و ۷)، شرکت توسعه آهن و فولاد گل‌گهر شامل احداث احیا مستقیم مگامدول طوبی، کاوند نهان زمین شامل معدن مس بورلی قزاقستان و معدنی و صنعتی چادرملو شامل نیروگاه سیکل ترکیبی اردکان تعریف شده است. \nاقدام مهم ومعادن ، قرارداد نیروگاه ۳۴۰ مگاواتی\nوی گفت:  دو اقدام برجسته «ومعادن» در سال گذشته شامل انعقاد قرارداد ۸۶ میلیون یورویی نیروگاه ۳۴۰ مگاواتی سمنان و در ادامه، تبدیل آن به قرارداد ریالی در کنار اجرای ۷۰ هزار متر عملیات اکتشافی شامل ۶۰ هزار متر توسط صبانور و ۱۰ هزار متر در جانجا بوده است. با این اقدامات، ۸۰ میلیون تن ذخیره جدید سنگ‌آهن به ذخایر سنگ‌آهن کشور اضافه شده و مجموع ذخایر سنگ‌آهن صبانور به ۱۳۱.۹ میلیون تن رسیده است. \nوی افزود: ارزش برجای این ۸۰ میلیون تن ذخیره جدید، حداقل ۲۵۰ میلیون دلار است. همچنین ما ۶۲ هزار متر حفاری اکتشافی در غرب کشور برنامه‌ریزی کرده‌ایم که با اجرای آن، خبرهای بسیار خوبی را در آینده نزدیک برای سهام‌داران خود به همراه خواهیم داشت.\n«تجلی» سال گذشته چه کرد؟ \nمدیرعامل شرکت سرمایه‌گذاری توسعه معادن و فلزات در ادامه به عملکرد شرکت تجلی توسعه معادن و فلزات اشاره کرد و گفت: میزان سرمایه‌گذاری‌های تجلی طی سال ۱۴۰۱ در شرکت‌های صنایع آهن و فولاد سرمد ابرکوه برابر با ۷۹۰، معدن کار باختر ۴۹۰، صنایع فولاد کردستان ۲۰۰، سپهر تجلی ایرانیان ۱۶۰، ستاره سیمین هرمز ۱۵۸، بازرگانی ۷۵، اکتشاف تجلی ۶۹ و صبا امید غرب خاورمیانه ۳۱ میلیارد تومان برآورد شده است. پروژه‌های مختلف تجلی خوشبختانه با پیشرفت قابل توجهی همراه بوده و به جرات می‌توان گفت تجلی به عنوان تنها شرکت پروژه‌محور در بازار سرمایه، عملکرد بسیار خوبی را در سال گذشته به ثبت رسانده است.\nدستیابی به دانش تولید کاتالیست در سالی که گذشت \nسعدمحمدی گفت:  تکمیل پروژه‌های بلوک دوم گازی نیروگاه سمنان و نیروگاه ۱۰ مگاواتی خورشیدی سمنان و همچنین پیشرفت بالغ بر ۴۰ پروژه تولید آهن اسفنجی در شرکت‌ فولاد الماس آرتاویل و و ۱۰ درصدی شرکت فولاد اقلید پارس، یادآور شد: شرکت گسترش کاتالیست ایرانیان، از دیگر شرکت‌های زیرمجموعه «ومعادن» است که به واسطه سرمایه‌گذاری‌های انجام شده در این شرکت، علاوه بر صنعت فولاد، خوشبختانه به دانش فنی تولید کاتالیست مورد نیاز در صنعت پتروشیمی نیز دست یافته‌ایم.\nاز رشد ۲۰۲ درصدی بکام تا رشد خالص دارایی پرتو تابان \nوی گفت:  رشد ۲۰۲ درصدی سود خالص شرکت کارخانجات تولیدی شهید قندی، رشد ۳۶ درصدی تولید در شرکت کک طبس  ، رشد ۲۳ درصدی فروش این شرکت  و رشد ۱۲۸ درصدی NAV شرکت پرتو تابان معادن و فلزات در سال ۱۴۰۱ محقق شد .\nمصوبات مجمع\nبهراد مشار  به‌عنوان بازرس قانونی و حسابرس شرکت و   ایران مشهود  به‌عنوان بازرس علی‌البدل انتخاب گردید. روزنامه‌ های دنیای اقتصاد و صمت  جهت درج آگهی‌های شرکت تعیین شدند.\n",
        "persian_date": "1402-04-17 12:24:00",
        "date": 1688819040000,
        "key": "ومعادن",
        "url": "https://www.bourse24.ir/news/271908/40-تومان-سود-نقدی-برای-سهامداران-«ومعادن»"
    },
    {
        "text": " بورس24 : مدیرعامل شرکت آهن و فولاد الماس آرتاویل مهم‌ترین فعالیت‌ها و برنامه‌های این شرکت فولادی را تشریح و عنوان کرد که در سال ۱۴۰۲ حداقل ۲۰۰۰ میلیارد تومان هزینه سرمایه‌گذاری پروژه‌های این مجموعه خواهد بود.\nحسن اصغرزاده اظهار کرد: شرکت مجتمع آهن و فولاد الماس آرتاویل در سال ۱۴۰۱ تاسیس شد که البته مقدمات آن از سال ۱۴۰۰ آغاز شده بود. این شرکت با سهامداری شرکت سرمایه‌گذاری توسعه معادن و فلزات، معدنی و صنعتی چادرملو و شرکت بین‌المللی مهندسی ایران (ایریتک) تاسیس شد. تاسیس الماس آرتاویل به عنوان یک مجموعه تولیدی یک میلیون و ۱۰۰ هزار تنی آهن اسفنجی هدف‌گذاری شد. این مجموعه در شهر اردبیل و در جاده نمین واقع شده است. بنیان‌گذاران این شرکت زحمات زیادی کشیدند که جا دارد از آن‌ها تقدیر کنیم.\nاو افزود: با توجه به اینکه این طرح یکی از طرح‌های پیشران دولت در وزارت صمت است و از جمله طرح‌های اولویت‌دار شرکت سرمایه‌گذاری توسعه معادن و فلزات از میان چند طرح پیشران به حساب می‌آید، اهتمام زیادی در آن صورت گرفته که به سرانجام برسد. اولین کار تشکیل یک زنجیره بود که فازبندی آن پیش‌تر انجام شده بود. با توجه به وضعیت مالی سهامداران که در چندین پروژه سرمایه‌گذاری کردند، پیشرفت کار محسوس شد. در حال حاضر تولید ۱ میلیون و ۱۰۰ هزار تنی آهن اسفنجی در دستور کار قرار دارد تا با توجه به وضعیت سهامداران در آینده در مورد فازهای بعدی تصمیمات جدید اتخاذ شود.\nمدیرعامل شرکت الماس آرتاویل در بخش دیگری از صحبت‌هایش درباره مهم‌ترین چالش‌های پیشِ روی شرکت آرتاویل ادامه داد: برخی از چالش‌هایی که وجود دارد در حوزه زیرساخت‌هایی است که مربوط به استان بوده و همین‌طور حساسیتی که مسئولان استانی دارند؛ البته با حمایتی که مسئولان مربوطه انجام می‌دهند، این مجتمع توانسته است اکثر مجوزهای لازم را اخذ کند.\nاصغرزاده اضافه کرد: کارت بازرگانی فعلا یک کارت قبل بهره‌برداری است که در حوزه تخصیص ارز اکثر همکاران و همچنین شرکت توسعه معادن و فلزات در تلاش هستند که سقف کارت بازرگانی ما را افزایش دهند تا بتوانیم کالاهایمان که در گمرک اردیبل و شهید رجایی مانده است را ترخیص کنیم.\nمدیرعامل الماس آرتاویل در خصوص تامین مالی طرح‌های این مجتمع افزود: سهامداران در خیلی از طرح‌ها سرمایه‌گذاری کردند. دکتر سعدمحمدی مدیرعامل «ومعادن» تاکید کردند که در بحث تامین مالی اردبیل مشکلی نخواهیم داشت. امیدواریم که پیمانکار تاخیرها را جبران کند و به هدفمان برسیم.\nاو در بخش پایانی صحبت‌هایش گفت: جا دارد از سهامداران شرکت از جمله شرکت‌های توسعه معادن و فلزات و چادرملو تشکر ویژه کنم که طی دوبار افزایش سرمایه به ما کمک کردند. این مجموعه توانسته است، با توجه به مشکلات نقدینگی، از طریق افزایش سرمایه با آوردن نقدینگی تا حال حاضر مشکل افزایش سرمایه را حل کند. با توجه به صحبت‌هایی که با سهامداران صورت گرفته است مشکلی برای تامین نقدینگی نداریم. پیش‌بینی‌مان این است که امسال حداقل ۲۰۰۰ میلیارد تومان هزینه سرمایه‌گذاری پروژه‌ها باشد؛ همچنین با توجه به اینکه الماس آرتاویل یک مجموعه پروژه‌محور است بعد از بهره‌برداری حدود ۴۰۰ تا ۵۰۰ نفر اشتغال‌زایی مستقیم خواهد داشت.\n",
        "persian_date": "1402-04-13 15:21:00",
        "date": 1688484060000,
        "key": "ومعادن",
        "url": "https://www.bourse24.ir/news/271782/اهداف-توسعه‌ای-الماس-آرتاویل-در-۱۴۰۲"
    },
    {
        "text": " بورس24 : شرکت سرمایه گذاری توسعه معادن و فلزات ، بازوی سرمایه گذاری فولاد مبارکه ، با سرمایه اسمی 19.2 همتی ارزش بازاری معادل 1.160.340 میلیارد تومان دارد.  شرکت با در اختیار داشتن کرسی هیات مدیره در واحد های بورسی نظیر معدنی صنعتی گل گهر ، معدنی صنعتی چادرملو ، آهن و فولاد ارفع ، کارخانجات تولیدی شهید قندی ، تجلی توسعه معادن و فلزات ، سنگ آهن گهر زمین ، فولاد امیر کبیر کاشان ، فولاد خراسان ، آهن و فولاد ارفع و ... همچنین بنگاه های غیر بورسی نظیر سرمایه گذاری پرتوتابان معادن و فلزات ، توسعه پویا انرژی نگین سبز خاورمیانه ، توسعه آهن ، فولاد گل گهر ، توسعه معادن مس جانجا و ... به عنوان یکی از بزرگترین هلدینگ های مادرتخصصی در دو صنعت فولاد و سنگ آهن شناخته می شود و نقش کلیدی در مشارکت و تامین مالی پروژه های شرکت های زیرمجموعه ایفا می کند.\nسود آوری این غول معدنی – فلزی به عواملی همچون قیمت جهانی و داخلی سنگ آهن ، شمش فولاد ، مس ، بهره مالکانه و حقوق دولتی معادن و نرخ ارز گره خورده است.\nدر انتهای بهار 1402 ، جمع بهای تمام شده سرمایه گذاری های شرکت 24.5 همت گزارش شده که 64% آن معادل 15.5 همت به صنایع بورسی و 36% معادل 8.9 همت به واحد های غیر بورسی تخصیص یافته است. شایان ذکر است که 76% از منابع بورسی در صنعت استخراج کانه های فلزی سرمایه گذاری شده است.\nدر انتهای خرداد 1402 ، ارزش بازار دارایی های بورسی تحت مدیریت ومعادن به 168.8 رسیده و ارزش افزوده ای معادل 153 همت به همراه داشته است. شرکت هایی که وزن سنگینی در سبد بورسی شرکت دارند ، به شرح زیر می باشند:\n\nشایان ذکر است که شرکت پروژه محور تجلی نیز حکم بازوی سرمایه گذاری ومعادن را داشته و در حدود 16 شرکت زیر مجموعه دارد. پروژه های متعددی توسط این شرکت در حال اجرا بوده و بهره برداری از آنها ، سود آوری ومعادن را نیز تحت تاثیر قرار خواهد داد.در تاریخ نگارش این مقاله ، 11 تیر 1402 ، ارزش روز پرتفوی بورسی 180 همت محاسبه شده است. با صرف نظر از پرتفوی غیر بورسی ، محاسبه خالص ارزش دارایی های شرکت به شرح زیر می باشد:\n\nدرآمد های عملیاتی این غول سرمایه گذاری در دوره 1402 ، 13.7 همت گزارش شده که بخش اعظم آن ، معادل 97% ، از محل سود سهام دریافتی حاصل شده است. درآمد سود سهام شرکت نسبت به مقطع مقایسه ای 1.1 همت افزایش را نشان می دهد.\nهزینه های شرکت داری که از جمله های هزینه های قابل کنترل محسوب می شود ،  به نحو احسن توسط مدیریت شرکت کنترل شده است. با در نظر گرفتن نرخ تورم 50% ، هزینه های عمومی اداری با افزایش 20% به 87 میلیارد تومان رسیده اند.\nهزینه های مالی شرکت نیز نسبت به دوره قبلی کاهش یافته است. در این دوره 168 میلیارد تومان هزینه مالی شناسایی شده که نسبت به مقطع مقایسه ای 34% کاهش یافته است. هزینه مذکور بابت بازپرداخت وام 310 میلیاردی است که در طی دوره اخذ شده است.\nماحصل عملیات شرکت در دوره 1401 ، کسب 13.8 همت سود خالص بوده که معادل 717 ریال به ازای هر سهم می باشد.\nوجوه نقد عملیاتی سازمان همچنان به نحو مطلوبی مدیریت می شود و در انتهای اسفند 1401 ، خالص وجوه نقد عملیاتی 1.77 همت محاسبه شده است. مثبت بودن آیتم مذکور در کنار سرمایه درگردش 20 همتی ، نگرانی از بابت ایفای تعهدات کوتاه مدت ، مدیریت عملیات روزمره و پیشبرد طرح های در دست اجرا برای سهامداران باقی نمی گذارد.\nاز دیگر نقاط قوت این غول معدنی فلزی آن است که بدهی ها سهم بسیار جزئی در ساختار سرمایه شرکت دارند. ساختار سرمایه در انتهای اسفند 1401 از 96% حقوق مالکانه تشکیل شده است. همچنین سود انباشته 21.1 همتی نیز گواه عملکرد قابل قبول مدیریت می باشد (سود انباشته مذکورپتانسیل تبدیل شدن به منبع مالی طرح های آتی را نیز دارد ).\nدر خرداد ماه 1402 ، از محل فروش 19.5 میلیون سهم صندوق نوع دوم کارا به ارزش هر سهم 1.420 تومان ، 988 میلیون سود شناسایی شده است. ( بهای تمام شده هر سهم : 1.370 تومان ).\nخلاصه وضعیت پرتفوی خرداد ماه به شرح زیر است:در تاریخ نگارش این مقاله ، اهم اطلاعات سهم به شرح زیر است:\nقیمت پایانی : 6.030 ریالارزش بازار: 1.160.340 میلیاردنسبت p/nav : 56%\nنمودار سهم نیز به شرح زیر تحلیل شده است:\nسهم در حال دست و پنجه نرم کردن با مقاومت تاریخی خود ، منطقه 600 تومان ، می باشد و به نظر می رسد که به خط روند و میانگین متحرک 120 روزه واکنش مثبتی نشان داده است. در صورت تثبیت قیمت بالای محدوده 600 تومان ، نخستین تارگت سهم ، 750 تومان خواهد بود.\n",
        "persian_date": "1402-04-12 07:26:00",
        "date": 1688369160000,
        "key": "ومعادن",
        "url": "https://www.bourse24.ir/news/271697/«ومعادن»-فقط-180-همت-پرتفوی-بورسی-دارد-؛-مارکت-کپ-116-همت!!"
    }
]